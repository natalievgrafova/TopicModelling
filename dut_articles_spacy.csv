,text,title,language
7268,"Zonder al te technisch te worden, werkt het als volgt: In januari is de genetische code van het coronavirus gepubliceerd. Ook de genetische code van het gele koorts-vaccin is al langer bekend. Het team van Neyts plakt een stukje van de genetische code van het coronavirus in de code van dat vaccin tegen gele koorts.\n\n""Zo hopen we dat we met dat nieuwe vaccin afweer opbouwen tegen het coronavirus én dat het mogelijk zal zijn om met één spuitje een heel lange immuniteit te doen ontstaan"", legt Neyts uit. Ze maken daarvoor gebruik van de CRISPR-techniek.","KU Leuven boekt hoopvolle resultaten in zoektocht naar coronavaccin: ""We zijn op de goede weg""",nl
7269,Het federale Overlegcomité heeft een handleiding over de organisatie van jeugdactiviteiten goedgekeurd. Na overleg met experts is beslist dat buurtspeeltuinen in de open lucht vanaf 27 mei geopend mogen worden voor kinderen tot en met twaalf jaar.\n\nZomerkampen en speelpleinwerkingen met of zonder overnachting mogen vanaf 1 juli doorgaan in zogenaamde contactbubbels van maximaal 50 personen. Jongeren en begeleiders ouder dan 12 jaar moeten de veiligheidsafstand zoveel mogelijk blijven respecteren.\n\nOok jeugdhuizen kunnen hun activiteiten weer opstarten voor contactbubbels van maximaal 50 jongeren.,"Liveblog: Jongerenkampen mogen doorgaan deze zomer en meer kinderen kunnen naar school, volg LIVE ""Het Journaal""",nl
7270,"Door een gendefect hebben mucopatiënten last van abnormaal taai slijmvlies. Dat slijm hoopt zich op in de longen, waardoor er een zware hoest, ontstekingen en permanente longschade kan ontstaan. Terwijl de longcapaciteit van een leeftijdsgenoot varieert tussen de 90 en de 100 procent, bedraagt die bij Ine vandaag amper 30 procent. “Voor wie net als mij lijdt aan mucoviscidose, ook bekend als de taaislijmziekte, is het altijd opletten geblazen”, steekt de Peerse van wal. “Iedereen die hoest en proest kan gevaarlijk zijn. Zelfs een klein griepje of een minimale longontsteking kunnen uitdraaien op een ramp. Of mijn longen het coronavirus zouden aankunnen, is dus niet bepaald een vrolijk vraagstuk.”","Mucopatiënt Ine Hendrikx: ""Of mijn longen corona zouden aankunnen, is niet bepaald een vrolijk vraagstuk""",nl
7271,Ook dat nog Brit zoekt nieuwe hond en vindt… eigen hond,LIVE : Het Journaal met VGT,nl
7272,"Na een lange vergadering hebben minister Weyts en de onderwijsinstanties beslist om op die vragen in te gaan. Zo adviseren ze om het kleuteronderwijs volledig te heropenen vanaf 2 juni en is het de bedoeling om in het lager onderwijs de leerlingen minstens de helft van de onderwijstijd op school te laten doorbrengen. De scholen mogen hierbij zelf kijken hoe ze dat precies invullen.\n\nVoor de kleuters zullen geen afstandsregels gelden. In het lager en het secundair onderwijs blijft afstand houden wel de regel.\n\nVanaf 2 juni mogen in het secundair onderwijs de leerlingen van het tweede en vierde jaar de lessen op school hervatten, aldus het advies. De leerlingen komen gedurende maximaal 2 volle dagen of 4 halve dagen per week naar school. Het is de bedoeling om het eerste, derde en vijfde jaar ten minste nog één dag naar school te laten komen.\n\nOok het buitengewoon onderwijs mag verder opstarten. ""Ook hier ligt de autonomie bij de scholen om in de mate van het mogelijke en ook gelet op eventuele beperkingen op vlak van leerlingenvervoer keuzes te maken"", zo staat in het advies.","Advies na onderwijsoverleg: kleuterscholen opnieuw open vanaf 2 juni, meer leerlingen op school in lager en middelbaar",nl
7273,"Het is belangrijk om voldoende beschermingsmateriaal te hebben, maar momenteel zijn er voor nieuwe schorten levertijden van drie tot vier maanden. ""We hebben dus de handen in elkaar geslagen en besloten om zelf iets op te zetten om gebruikte schorten en mondmaskers te reinigen"", vertelt Nadia Vananroye, directeur van het Wit-Gele Kruis in Limburg. ""Zo zijn we niet meer afhankelijk van derden en kunnen we in ons eigen materiaal voorzien. Als er in de toekomst een tweede piek zou komen, staan we nu klaar.""",Wit-Gele Kruis Limburg ontsmet zelf mondmaskers en schorten,nl
7274,Ook dat nog Brit zoekt nieuwe hond en vindt… eigen hond,Volg LIVE de persconferentie met de beslissing over jeugdkampen en speelpleinwerking,nl
7275,"En dan de vraag waar het al maanden over gaat: met welke partijen moet er een regering gevormd worden? ""Ik denk dat we tegen 1 september een regering moeten hebben met een meerderheid in het parlement, anders gaat ons land de afgrond in. We moeten met de mensen van goede wil een compromis zoeken dat zuurstof brengt voor de economie, dat sociale accenten legt voor iedereen die het moeilijk heeft in deze crisis, en dat binnen een budgettair kader dat klopt. We moeten daar in het noorden én het zuiden van het land een meerderheid voor vinden."" Met welke partijen dat precies moet zijn, wilde Lachaert niet zeggen: ""Het zal ervan afhangen met wie we een akkoord kunnen sluiten waarbij ik mij als liberaal comfortabel voel.\n\nHerbeluister hieronder het gesprek met Egbert Lachaert in ""De wereld vandaag""","Egbert Lachaert wordt voorzitter Open VLD met ruime voorsprong: ""We gaan voor een breed liberalisme""",nl
7276,"Het parket onderzoekt een ongeval in Sint-Niklaas, waarbij een fietser van 60 levensgevaarlijk gewond raakte. Volgens de oproep naar de hulpdiensten ging het om een man die gevallen was in de Pastoor de Meerleerstraat, en daarbij een zware hoofwonde had opgelopen. Maar omdat de omstandigheden van die val niet helemaal duidelijk waren, kwam een verkeersdeskundige van het parket. Die moet bepalen of de man misschien gewoon de controle over het stuur was verloren, of dat hij eerst door een auto was aangereden.",Parket onderzoekt val van fietser in Sint-Niklaas. De man raakte levensgevaarlijk gewond,nl
7277,"In Kortrijk hebben agenten van de gespecialiseerde eenheden vanmiddag rond 14.30 uur een man overmeesterd, die zich enkele uren voordien had verschanst in een woning langs de Sint-Rochuslaan, vlakbij het Volksplein. Omdat hij gewapend was, nam de politie geen risico. De buurt werd ontruimd en de speciale eenheden van de federale politie trokken naar Kortrijk. Na een snelle maar grondige voorbereiding drongen zij de woning binnen. Ze slaagden erin de man te overmeesteren. Hij bleef ongedeerd en werd weggeleid uit het gebouw.\n\nDe opgepakte man zorgde al enkele dagen voor overlast in de buurt. Hij maakte veel lawaai, lachte de politie uit en liep rond met een mes. ""Het is een man die de stad terroriseert"", zegt burgemeester Vincent Van Quickenborne. ""Zo iemand ben ik liever kwijt dan rijk. Het gerecht zal nu verder beslissen over de man.""",Politie overmeestert gewapende man in Kortrijk,nl
7278,"Wat is er nu uit de bus gekomen? Goed nieuws voor kinderen en hun ouders: de zomerkampen mogen wel degelijk doorgaan, vanaf 1 juli en onder strikte voorwaarden. Zo moeten de groepen beperkt blijven tot ""contactbubbels"" van maximaal 50 personen (deelnemers en begeleiders). Jongeren en begeleiders ouder dan 12 moeten de afstandsregels zoveel mogelijk respecteren.\n\nDadelijk meer.","Zomerkampen mogen doorgaan in ""bubbels"" van maximaal 50 personen, speeltuinen gaan weer open",nl
7279,"In de Vallei van de Zwarte Beek vind je ook nog planten- en diersoorten die je op andere plaatsen nog nauwelijks ziet. ""We hebben heel veel natuurwaarden liggen in beekvalleien. Heel wat daarvan zijn zeldzaam geworden en afhankelijk van die goede watercondities. We moeten echt proberen om die op een goede manier te herstellen. Het gaat dan bijvoorbeeld om weidevogels zoals de wulp, de grutto en de watersnip. Zij zijn afhankelijk van gronden die voldoende nat zijn, want ze moeten met hun lange snavel in de grond kunnen gaan. Maar ook de graslanden zijn heel afhankelijk van de waterstanden. Als dat uitdroogt, krijg je daar echt een verarming van de biodiversiteit.""","De Zwarte Beek in Limburg is een ""spons"" tegen de droogte",nl
7280,"Omdat het al een paar jaar zo droog is, overweegt Kobe om andere gewassen te zetten die minder water nodig hebben. ""Ik probeer te kijken welke teelten beter tegen de droogte kunnen. Ik heb sinds een paar jaar ook luzerne staan voor mijn dieren. Die wortels zitten dieper in de grond dan gras en daardoor blijft die plant beter groeien. En er zijn projecten met quinoa en soja. Maar dat heeft allemaal tijd nodig.""","Landbouwers smeken om regen: ""Het ziet er niet zo goed uit voor ons""",nl
7281,"De houding van Peeters kan niet op begrip rekenen bij haar Vlaamse coalitiepartners. ""Wij vinden de houding van de minister onbegrijpelijk"", zegt Vlaams Parlementslid Jos Lantmeeters (N-VA). ""Wij gaan haar vragen hoe deze beslissing tot stand is gekomen en wij vragen haar toch door te gaan met de uitrol van die meetapparatuur. Het gebruik van een goed werkende roetfilter is zeer belangrijk voor de gezondheid van iedereen.""\n\n","Coalitiepartners N-VA en CD&V van Vlaams minister voor Mobiliteit Peeters: ""Zet door met controle roetfilters""",nl
7282,"Kanté, die uit een familie van geestelijke leiders stamde en een van de 38 kinderen van dezelfde vader was, leefde een tijd als illegaal in Parijs. ""Yéké yéke"" nam hij al op in 1984, het brak in 1987 door en kende nog een aantal succesvolle heruitgaven.","Afrikaanse zanger Mory Kanté overleden, wereldberoemd door ""Yéké yeké""",nl
7283,"“Als je 26.000 inwoners hebt en amper 50 van hen maken gebruik van het publieke wifi-netwerk, dan moet je je durven afvragen of het sop de kolen waard is” zegt schepen Brecht Cassiman. “We zien ook dat de tarieven van databundels steeds goedkoper worden, er is een goede 4G-verbinding in Zottegem en er komt ook nog eens 5G aan. Dan moeten we ons afvragen of een gratis wifinetwerk wel nodig is.”\n\nDe stad besliste dus om het contract met de wifileverancier vroegtijdig te beëindigen. “In het contract was die mogelijkheid voorzien, de leverancier komt ook alle wifi-punten weghalen. Met de afschaffing van het wifinetwerk sparen we 17.500 euro per jaar uit. Dat is geen blinde besparing, maar dat geld gaan we herinvesteren in burgerparticipatie en de digitale uitrol van buurtnetwerken.","Gratis wifi in Zottegem verdwijnt: “Er zijn te weinig gebruikers, het geld kunnen we beter gebruiken”",nl
7284,"Directeur Karel Ackaert is bijzonder enthousiast over de heropening. ""Mensen houden spontaan afstand van elkaar en wassen ook regelmatig hun handen. Ook in de souvenirwinkel merk je dat er heel veel geduld is. Er hangt natuurlijk een andere sfeer, maar de mensen zijn wel positief.""\n\nIn De Zonnegloed mogen er maximaal 1.300 bezoekers binnen. ""Maar gisteren lieten we er maar 800 binnen om te bekijken of alles vlot verliep. Vandaag mogen er al 1.000 mensen binnen en volgende week nog meer.""\n\n","Dierenpark Zonnegloed in Oost-Vleteren heropend: ""Mensen houden zich goed aan de richtlijnen""",nl
7285,"Chloroquine en hydroxychloroquine zijn geneesmiddelen die al lang bestaan en worden gebruikt om malaria te behandelen. Omdat er een vermoeden bestond dat ze ook effectief zouden zijn bij Covid-19, zijn duizenden patiënten met één van die medicijnen behandeld.\n\nDe Amerikaanse president Trump haalde de geneesmiddelen vaak aan in zijn persconferenties over het coronavirus en prees het gebruik ervan zelfs aan. Hij verraste de wereld toen hij zei dat hij zelf zulke pillen neemt, uit voorzorg. Verschillende wetenschappers waarschuwen nochtans dat de geneesmiddelen gevaarlijk kunnen zijn en dat niet bewezen is dat ze werken tegen het coronavirus.","""Coronapatiënten die behandeld worden met antimalariamiddel chloroquine maken meer kans om te sterven""",nl
7286,"De poort is geen beschermd momument maar wel heel waardevol. “Het is een stuk erfgoed van een grote historische waarde. Maar daar blijft nu niet veel van over. Er liggen overal brokstukken en veel stenen zijn vernield. We gaan kijken hoe dat nog hersteld kan worden. Daar gaan deskundigen nu over oordelen. De dienst Onroerend Erfgoed is intussen op de hoogte. Zij gaan op korte termijn de stukken nummeren, zodat ze in de juiste volgorde weer kunnen opgebouwd worden. Dat is een omzichtig werkje. Bovendien moet de verzekering ook alles bekijken.”",19e eeuwse poort per ongeluk neergehaald in Lovenjoel,nl
7287,"Het drinkwater in Limburg wordt opgepompt uit de grond, daarom wordt dat peil erg goed in de gaten gehouden. Op korte termijn zou dat nog niet tot problemen leiden, maar de watermaatschappij in Limburg neemt wel al enkele maatregelen. Kathleen De Schepper van de Watergroep: “Wij willen er vooral voor zorgen dat wij onze maximale productiecapaciteit optimaal kunnen gebruiken als er een grote afname is van water, zoals nu het geval is. In Bovelingen in Heers gaan we binnenkort een nieuwe put boren waardoor we de andere putten zonder probleem een onderhoudsbeurt kunnen geven.”",Voorlopig nog voldoende drinkwater in Limburg,nl
7288,"Door de coronamaatregelen volgen alle studenten van Universiteit Antwerpen momenteel les via de computer. Zo ziet het studentenleven er plots een pak anders uit. En ook de start van het volgend academiejaar in september zal niet zoals de voorbije jaren verlopen.\n\n“Hele grote aula’s, en dan bedoel ik die waar normaal 500 studenten kunnen zitten, zullen maar door 100 studenten gebruikt kunnen worden”, zegt Herman Van Goethem, rector van Universiteit Antwerpen. “We blijven onze toevlucht dus zoeken tot het online lesgeven en dat zeker tot het einde van dit jaar.” Er zullen wel lessen in aula’s gegeven worden, maar dus niet allemaal.",Coronavirus stuurt ook volgend academiejaar van Universiteit Antwerpen in de war: In een aula voor 500 studenten mogen er maar 100 binnen”,nl
7289,"Zondag 7 juni is het Fiertelzondag in Ronse. Dan vindt traditioneel de Fiertelommegang plaats, een traditie van duizend jaar. Elk jaar komen er duizenden bedevaarders en ook voor elke Ronsenaar is het een hoogdag. Traditioneel is het ook een dag waarop Ronsenaars die de stad hebben verlaten, terugkeren om samen met familie en vrienden de Grote Ommegang te doen.\n\nDit jaar is de Fiertelommegang geannuleerd wegens de coronamaatregelen. De kerkelijke plechtigheden zoals de mis op zaterdagavond om 17 uur, de Fiertelmis op zondag om 8 uur en het Te Deum om 18.30 uur zullen wel plaatsvinden, weliswaar in strikt beperkte kring en enkel met het door de regering maximaal aantal toegelaten personen.",Fiertelommegang in Ronse slaat jaartje over door corona,nl
7290,"Tweedeverblijvers spenderen hun geld vooral in voedingswinkels, maar ook in schoenen- en kledingswinkels. Christophe Vandenbussche heeft 5 kledingwinkels in Nieuwpoort. Ook hij leeft hoofdzakelijk van de tweedeverblijvers. ""Mensen die voor 1 dagje komen, komen meer voor de beleving op het strand. Zij eten wel iets in Nieuwpoort, maar gaan vooral zwemmen, zonnen en met de kinderen spelen. Tweedeverblijvers zitten hier dagen, weken of maanden en trekken gemakkelijker tijd uit om eens te gaan shoppen.""\n\nUnizo West-Vlaanderen bevestigt inderdaad dat dagjestoeristen meer geld uitgeven aan restaurant- en cafébezoekjes. Zij geven samen per jaar zo'n 1,3 miljard euro uit aan zee.","Handelaars aan zee blij met terugkomst tweedeverblijvers: ""Zij spenderen 1 miljard euro per jaar aan de kust""",nl
7291,"De vlucht was onderweg naar Karachi vanuit Lahore, een stad in de provincie Punjab. De oorzaak van de ramp is nog niet duidelijk. Voor het vliegtuig neerstortte, stuurde de piloot wel een noodsignaal uit. Op beelden van de crash lijkt het alsof een van de motoren in brand staat. Mogelijk blokkeerde ook het landingsgestel van het vliegtuig.\n\nVolgens een andere versie verloor het vliegtuig ook een motor. Het kan ook dat er meerdere oorzaken zijn. Momenteel wordt er ook gezocht naar de zwarte dozen van het vliegtuig, die gesprekken uit de cockpit en vliegdata bevatten.","Vliegtuig neergestort in woonwijk in Pakistan, 2 overleefden de crash, minstens 41 doden op de grond",nl
7292,"Toch blijft Reginald wat ongerust voor de komende dagen, wanneer er weer zonnig en droog weer wordt voorspeld. “Ik hoop dat het niet tijdelijk is dat we weer water hebben, want dat is niet fijn in ons beroep. Een tweede lockdown door watertekort zou jammer zijn. We willen onze klanten ook een fijne beleving geven, door de haren te wassen. Ook om hygiënische redenen nu we met corona extra moeten ontsmetten.""",Watertekort in Overijse maakt kapper ongerust voor komende dagen,nl
7293,"De islamitische vastenmaand ramadan loopt op zijn einde en dit weekend vieren moslims het Suikerfeest. Voor vele moslims over de hele wereld was dit een hele speciale editie van de ramadan. De meeste landen waren in lockdown vanwege het coronavirus waardoor er’ s avonds bij zonsondergang niet gegeten kon worden met de grote familie. Naar de moskee gaan om samen te bidden, was ook in de meeste landen verboden. VRT NWS liet verschillende moslims aan het woord, verspreid over de wereld die vertellen hoe ze deze speciale editie van de ramadan hebben beleefd.",Ramadan in de wereld: Hoe beleven moslims wereldwijd de ramadan in deze coronatijden?,nl
7294,"Ook wordt er gedacht aan de jongeren die zich niet genoeg gehoord voelen. “Er komt er een nieuwe ontmoetingsruimte voor de jongeren in Malem en er komt een extra straathoekwerker die zich op de jongeren zal richten”, zegt schepen Elke Decruynaere (Groen).\n\n“In de Brugse Poort hebben de jongeren zelf jeugdwerkingen opgericht. We hebben budget uitgetrokken om ervoor te zorgen dat die organisaties meer kunnen groeien. Op die manier willen we dat er meer plekken komen waar kinderen en jongeren hun vrije tijd kunnen doorbrengen.”",Politie ontdekt drugslab in Brugse Poort net op moment dat stad Gent hele reeks maatregelen aankondigt,nl
7295,"Groeningenmuseum in Brugge\n\nWat is er te zien? Naast de vaste collectie is er de expo “Van Eyck in Bruges”. Je maakt er kennis met twee werken van de Vlaamse meester Jan Van Eyck: “Madonna met kanunnik Joris van der Paele” en het “Portret van Margareta van Eyck”. Hoe reserveren? Online. Je betaalt je ticket aan de balie van het museum op vertoon van je reservatiebewijs (op papier of op je smartphone). Cash geld wordt niet aanvaard. Ook als je recht hebt op een korting of gratis binnen mag, moet je een ticket reserveren. Klik hier voor meer info. Mondmasker? Aanbevolen. Bezoekers- of audiogids? De audiogids kan je downloaden op je smartphone of tablet via de QR-code aan de inkomhal. Zorg zelf voor een hoofdtelefoon of oortjes. Toiletten? Beschikbaar.\n\nGruuthusemuseum in Brugge\n\nWat is er te zien? In het stadspaleis aan de Dijver ontdek je de geschiedenis van Brugge van de Bourgondische bloeiperiode tot het Brugge in de 19e eeuw. Hoe reserveren? Online. Je betaalt je ticket aan de balie van het museum op vertoon van je reservatiebewijs (op papier of op je smartphone). Cash geld wordt niet aanvaard. Ook als je recht hebt op een korting of gratis binnen mag, moet je een ticket reserveren. Klik hier voor meer info. Mondmasker? Aanbevolen. Bezoekers- of audiogids? De audiogids kan je downloaden op je smartphone of tablet via de QR-code aan de inkomhal. Zorg zelf voor een hoofdtelefoon of oortjes. Toiletten? Beschikbaar.\n\nPermeke Museum in Jabbeke\n\nWat is er te zien? Een collectie schilderijen, beeldhouwwerken en tekeningen van de Vlaamse expressionist Constant Permeke. Ze zijn opgesteld in het huis waar hij woonde en werkte. Hoe reserveren? Online, ook als je recht hebt op een korting of gratis binnen mag. Je koopt je ticket via de website van Mu.ZEE en toont het aan de balie. Als het niet lukt om online een ticket te kopen, kan dat ook aan de balie. Cash geld wordt niet aanvaard. Klik hier voor meer info. Mondmasker? Niet verplicht. Bezoekers- of audiogids? Niet beschikbaar in het museum. Je kan wel de bezoekersgidsen downloaden en uitprinten via de website of raadplegen met je smartphone via de QR-codes in de zaal. Vestiaire & lockers? Niet beschikbaar. Neem dus geen rugzak of grote tas mee. Toiletten? Beschikbaar.\n\nAbdijmuseum Ten Duinen in Koksijde\n\nWat is er te zien? Je duikt in de geschiedenis van de middeleeuwse Duinenabdij. Hoe reserveren? Online. Ook Koksijdenaars die gratis het museum mogen bezoeken, moeten online reserveren. Breng je identiteitskaart mee. Bij het reserveren krijg je een mail met de praktische info. Klik hier voor meer info. Mondmasker? Niet verplicht. Bezoekers- of audiogids? Je krijgt een link naar het museumplan bij je reservatie. Toiletten? Ga naar het toilet voor aanvang van je bezoek.\n\nNAVIGO-Nationaal Visserijmuseum in Oostduinkerke\n\nWat is er te zien? Je maakt kennis met het Vlaamse visserserfgoed en leert alles over de IJslandvaarders en de garnaalvissers te paard. Hoe reserveren? Online. Ook Koksijdenaars die gratis het museum mogen bezoeken, moeten online reserveren. Breng je identiteitskaart mee. Bij het reserveren krijg je een mail met de praktische info. Klik hier voor meer info. Mondmasker? Niet verplicht. Bezoekers- of audiogids? Je krijgt een link naar het museumplan bij je reservatie. Toiletten? Ga naar het toilet voor aanvang van je bezoek.\n\nMU.Zee in Oostende\n\nWat is er te zien? Het museum beschikt over een collectie Belgische kunst van 1850 tot nu. Er zijn museumvleugels gewijd aan James Ensor, Léon Spilliaert en Raoul Servais. Er is ook een expo over Panamarenko en tijdgenoten. Hoe reserveren? Online, ook als je recht hebt op een korting of gratis binnen mag. Je koopt je ticket via de website van Mu.ZEE en toont het aan de balie. Als het niet lukt om online een ticket te kopen, kan dat ook aan de balie. Cash geld wordt niet aanvaard. Klik hier voor meer info. Mondmasker? Niet verplicht. Bezoekers- of audiogids? Niet beschikbaar in het museum. Je kan wel de bezoekersgidsen downloaden en uitprinten via de website of raadplegen met je smartphone via de QR-codes in de zaal. Vestiaire & lockers? Enkel op aanvraag. Neem dus geen rugzak of grote tas mee. Toiletten? Beschikbaar.\n\nKoersmuseum in Roeselare\n\nWat is er te zien? Je kan je verdiepen in de geschiedenis van de fiets en de wielersport. Zo zijn er meer dan 300 koersfietsen te zien, tal van historische wielertruitjes en –schoenen en veel foto’s die de wielersport vanaf de begindagen tot nu in beeld brengen. Hoe reserveren? Online of telefonisch op het nummer 051 26 24 00. Je betaalt je ticket aan de balie van het museum op vertoon van je reservatiebewijs (op papier of op je smartphone). Bij voorkeur contactloos betalen. Ook als je recht hebt op een korting of gratis binnen mag, moet je een ticket reserveren. Klik hier voor meer info. Mondmasker? Niet verplicht. Bezoekers- of audiogids? Niet beschikbaar in het museum. Je kan wel alles raadplegen via de ErfgoedApp die je vooraf op je smartphone kan downloaden. Zorg zelf voor een hoofdtelefoon of oortjes. Het gezinspakket Roadbook blijft beschikbaar voor 6-12-jarigen en kan veilig uitgevoerd worden. Vestiaire & lockers? Niet beschikbaar. Neem dus geen rugzak of grote tas mee. Toiletten? Beschikbaar.",Musea mogen weer open: waar kan je naartoe en waar moet je op letten?,nl
7296,"Ook in De Panne is het voorlopig nog rustig, ""maar wat niet is, kan nog komen"", zegt burgemeester Bram Degrieck. ""We zien wel. Ik ben mijn dakgoten aan het schilderen en vanop mijn dak heb ik een zeer goed zicht op het centrum en op het strand. Ik kan mij inbeelden dat er wel wat dagjestoeristen waren ook gisteren, we moeten ons daar geen illusies in maken, maar 't was dus zeker geen overrompeling. Ik heb ook wat mensen op het strand gezien. Daar mag je voorlopig niet zitten. Maar we gaan daar niet als gestapo's op controleren. Zolang er geen samenscholingen zijn en de mensen geen echte dommigheden doen, hanteren we een zekere tolerantie.""",Fransen steken te voet de grens over naar strand van De Panne,nl
7297,"De burgemeester van Overijse gaat zelfs een stapje verder en heeft een sproeiverbod uitgesproken. ""De inwoners mogen dus geen water meer gebruiken voor het wassen van auto's, het vullen van zwembaden en het besproeien van gazons"", zegt Lenseclaes. ""Dat verbod zal tot en met zondag zal gelden. Tegen maandag zouden de problemen van de baan moeten zijn.""\n\nBekijk hieronder de aanbeveling van waterexpert Marjolein Vanoppen in ""Het Journaal"":","Zwembadjes vol, kranen leeg in Overijse: ""Waterverbruik verdubbeld, sproeiverbod tot zondagavond""",nl
7298,"Rusland is niet opgezet met de Amerikaanse terugtrekking. ""Dit is volkomen ongegrond"", zegt Vladimir Yermakov, directeur van de afdeling Wapenbeheer van het Russische ministerie van Buitenlandse Zaken. ""Het is niet de eerste keer dat de VS de zaken proberen voor te stellen alsof Rusland iets schendt, als voorwendsel om uit wapenbeheersingsakkoorden te stappen.""\n\nVolgens professor Criekemans gaat Rusland nog verder in de kritiek op de Amerikaanse terugtrekking. ""Rusland zegt dat er weer een nieuwe bouwsteen van het vredevolle tijdperk na de Koude Oorlog onderuit wordt gehaald"", vertelt Criekemans. Vanmiddag komen in elk geval de NAVO-ambassadeurs samen voor een spoedvergadering over het verdrag.","VS wil uit verdrag voor ""spionagevluchten"" stappen om buitenlandse legers te controleren: ""Rusland leeft het niet na""",nl
7299,"Zo kwam Prince, de kat van Julie, enkele dagen geleden zwaar toegetakeld thuis: haar staart bleek nog enkel met de huid aan de rest van het lijfje te hangen. De staart moest geamputeerd worden. Ook Koffie, de tweede kat van Julie, is al een poosje niet meer thuisgekomen en Julie vreest voor het ergste, want er verdwijnen in de buurt wel meer katten.\n\nJulie vindt het dan ook haar taak haar stadsgenoten te waarschuwen voor de dierenbeul, want wat er met Prince gebeurd is, kan alleen een mens gedaan hebben, zegt ze.",Dierenbeul in Lommel heeft het gemunt op katten,nl
7300,"Het project is goed onthaald door de buurt: ""Mensen hebben soms een panische angst voor bijen, maar de buurtbewoners reageerden verrassend goed op ons project. Soms komen ze zelfs zaad tonen dat ze willen planten in hun tuin voor de bijen. Op die manier is het een heel interessant en sociaal project geworden.""\n\nProject Beesphere is een project van Reaktor21vzw in samenwerking met vzw ZwarteBij.org en KWEEK (nvdr kleinschalige plantenkwekerij die zich specialiseert in bijenvriendelijke bloemen -en plantensoorten). Dankzij het Gentse Stadsontwikkelingsbedrijf SOGent kan het project nog tot 2021 op het terrein blijven.","Biodiversiteit in de stad: Gentse bijen wonen in ""cabriokorf"" op vroeger stadion AA Gent",nl
7301,"Het ministerieel besluit, gepubliceerd in het Staatsblad, bepaalt wat precies een tweede verblijf is: een huis, een appartement of een ""immobiele residentie met een vaste standplaats"", zoals een stacaravan of een bungalow.\n\nNog een belangrijke: wie mag ernaartoe? Dat zijn de eigenaar(s) of de langetermijnhuurder(s) (minstens 1 jaar) en de mensen die onder hetzelfde dak wonen, lezen we in de aangepaste frequently asked questions van het Nationaal Crisiscentrum. Zij mogen in hun tweede verblijf ook mensen uit hun ""sociale bubbel"" ontvangen, met een maximum van 4 mensen. Het moet wél gaan om dezelfde mensen die je thuis ontvangt. Die met andere woorden sinds 10 mei de mensen zijn met wie je je bubbel toen vergroot hebt. De regels blijven uiteraard hetzelfde: 1,5 meter afstand houden en énkel een bezoekje, dus geen overnachting. Mensen mogen dus niet ""zomaar"" alleen naar het appartement van de ouders of grootouders aan zee.\n\nMaar minister-president Jambon ziet het iets ruimer: ""Een familie mag met vier andere mensen uit hun uitgebreide koker tegelijk naar het tweede verblijf"", zegt Jambon. Maar wat als andere mensen die niet tot die koker behoren, toch graag naar dat tweede verblijf willen? Kinderen, ouders, schoonouders... die geen mede-eigenaar zijn, niet op hetzelfde adres wonen en die niet in de uitgebreide koker zitten? ""Het belangrijkste is dat die kokers gescheiden blijven. Als de koker van de eigenaar niet in het tweede verblijf is, kan daar gerust een andere koker gaan. Zolang de koker in het tweede verblijf blijft zoals hij thuis is: het gezin met maximaal vier andere bezoekers. De eigenaars beslissen.""\n\n",Opnieuw naar je tweede verblijf: wie mag er eigenlijk naartoe? En hoe is dat te controleren?,nl
7302,"Donderdag betrapte de politie een man die achteruit door de Jos Brabantstunnel reed. Die behoort tot de pas geopende tunnels onder het Operaplein in Antwerpen. De man reed naar eigen zeggen achteruit, omdat hij de oude gewelven wilde bewonderen.\n\nAchteruitrijden in een tunnel is verboden en wordt zelfs gezien als een overtreding in de vierde graad. Het rijbewijs van de man wordt wellicht ingetrokken.",Man rijdt achteruit door Antwerpse tunnel “om oude gewelven te bewonderen”,nl
7303,"De boodschap van vergiffenis komt van een van de zoons van de journalist, Salah Khashoggi. Hij woont in Saoedi-Arabië en kreeg eerder ook al financiële compensatie van het koningshuis.\n\nOp Twitter schrijft hij dat de geste past in de heilige maand van de Ramadan: ""Op deze gezegende avond van de gezegende maand van de Ramadan herinneren we ons de uitspraak van God: als iemand vergeeft en verzoent, wordt hij beloond door Allah. Daarom kondigen wij, de zoons van martelaar Jamal Khashoggi, aan dat we de moordenaars van onze vader vergeven.""","Zonen vermoorde journalist Khashoggi vergeven moordenaars vader, die zo executie ontlopen",nl
7304,"Volksgezondheid heeft aan de ziekenhuizen laten weten dat ze weer bezoekers mogen toelaten. Elk ziekenhuis moet dit zelf organiseren, en wellicht zal het niet op elke afdelingen of in elk ziekenhuis kunnen. ""In het Sint-Andriesziekenhuis in Tielt zullen we zeker wel bezoek organiseren"", zegt directeur Peter Lauwyck vanmorgen in Start Je Dag op Radio 2 West-Vlaanderen.\n\nDe crisiscel in het ziekenhuis zal nu nagaan hoe dat bezoek moet verlopen. ""Behalve de klassieke maatregelen zoals handen ontsmetten, mondmaskers en anderhalve meter afstand, moeten we ook bekijken hoe we het bezoek kunnen spreiden en begeleiden. Er zal daarvoor personeel nodig zijn en mogelijk aanpassing van de bezoekuren"", aldus Peter Lauwyck.\n\nIn het O.L.V. van Lourdes Ziekenhuis in Waregem zijn de plannen al concreter: ""Wij zullen bezoek toelaten eenmaal per week, en door één persoon. Enkel voor patienten die ten minste zeven dagen in het ziekenhuis verblijven"", zegt directeur Noël Cirkens. ""We beseffen ook wel hoe belangrijk bezoek is voor onze patienten, maar we willen uiterst voorzichtig blijven.""\n\n",Ziekenhuizen mogen binnenkort weer bezoek toelaten,nl
7305,"Ongewenst bezoek afgelopen zondag in natuurreservaat Rosdel in Hoegaarden. Twee quads reden er rond, en dat was niet de eerste keer zegt Hugo Abts van Natuurpunt Velpe-Mene. “We hebben drie mooie wandelpaden in het reservaat, maar die zijn uiteraard alleen voor wandelaars. De quads hebben er niet alleen de broedende vogels gestoord, maar ook zeldzame orchydeeën platgereden. Dat kan natuurlijk niet.” Het park telt een grote populatie van de Geelgors, een vogel die in de rest van Vlaanderen zo goed als uitgestorven is. “De Geelgors is een grondbroeder, dat betekent dat hij laag tegen de grond zijn nest maakt. Als dat verstoord wordt door een quad, maar evengoed een drone, dan verlaten ze hun nest en laten ze de eieren liggen, dat is een ramp.”",Quads schrikken dieren en planten op in natuurreservaat Hoegaarden,nl
7306,"Voor de maand juni is het ook nog koffiedik kijken. ""Op dit moment zijn we nog gesloten, maar het zou kunnen dat begin juni hotels weer open kunnen gaan, maar dat weten we nu nog niet. Als wij daar bij zijn, komen we in een rare situtatie, want dan zijn we open, maar de groepen hebben nog geen toestemming om te komen. En ik heb veel Nederlandse groepen maar, die mogen de grens nog niet over.""","Uitbaters jeugdhemen over mogelijke beslissing zomerkampen: ""Ook als we open mogen, kan het zijn dat we geen groepen mogen ontvangen""",nl
7307,"“We hebben nu een aantal dezelfde regels als grootwarenhuizen”, gaat Meyers verder. “Zo moet je verplicht een mandje nemen, en als er geen mandjes meer zijn dan moet je wachten. Het is ook belangrijk om niet langer dan 30 minuten rond te lopen in de bib. We raden onze mensen dan ook aan om een boodschappenlijstje mee te nemen waarop staat welke boeken ze graag willen lezen. En wie een boek aanraakt, moet het ook meenemen.”","Bib van Berlare opent maandag: “Het boek dat je aanraakt, moet je mee naar huis nemen”",nl
7308,"Vlaanderen telt zo'n 6 grote watermaatschappijen (De Watergroep, Farys, Pidpa, IWVA, Water-link, AGSO Knokke-Heist) maar volgens Bonte zijn er dat 5 te veel. ""Achter de schermen is er al langer een discussie bezig tussen de verschillende waterproductiebedrijven om bij dreigend watertekort solidair te zijn met elkaar. Er is ook een discussie bezig over wie het water moet verdelen en wie het moet opvangen en zuiveren. Maar de frustratie blijft dat er vandaag nog te veel grote en kleine intercommunales zijn hiervoor, wat niet alleen leidt tot bestuurlijke moeilijkheden. Maar het is gewoon ook vreemd dat dit op deze manier verloopt met een schaars goed zoals water. Ik denk dat we in Vlaanderen moeten gaan naar één watermaatschappij.""",Burgemeester Vilvoorde pleit voor één Vlaamse watermaatschappij,nl
7309,"De 29-jarige Delon Pearson op nieuwswebsites Daily Post en BoredPanda: ""Ik kon het eerst niet geloven. Onze hond was al een jaar verdwenen. Hoe hard we ook gezocht hadden net na haar verdwijning, we hadden de hoop opgegeven haar nog terug te vinden. Daarom dachten we dat het een goed idee zou zijn om naar een nieuw huisdier te zoeken. Meer was het niet. Toen ik dan op het internet ging zoeken of een dierenasiel een hond van hetzelfde ras had, was een van de eerste resultaten een foto van Missy.""\n\n""Ik was als van de hand Gods geslagen. Ik kon maar niet geloven dat we haar op deze manier dan toch gevonden hadden. Ik bekeek de foto, vergrootte hem, bekeek de foto opnieuw. Nee, dit was Missy!""",Brit zoekt nieuwe hond en vindt... eigen hond,nl
7310,"De grutto is één van de vogelsoorten die zich bijzonder thuis voelen in Vlaanderen, maar ook de kluut en de tureluur. Ze broeden op eilandjes in drassige weiden. Ze voeden zich met het eetbaars dat ze vinden in laag water en modder. Maar de aanhoudende droogte zorgt er voor dat ondergelopen weiden, hun uitverkoren broedplaats, steeds zeldzamer worden.\n\nIn Klemskerke en Oudenburg zijn er natuurgebieden met zulke landschappen maar voor het eerst dit jaar staan die droog. Daarom heeft Natuur en Bos water opgepompt om die verdroogde gebieden te bevloeien. Dat is nooit eerder gebeurd.\n\n\n\nDe ingreep is nodig om het broedseizoen te doen slagen. Zonder modder kunnen ze hun jongen niet groot brengen, zegt boswachter Jeremy Demey: ""In die modder zitten wormen en kevers die de ouders nodig hebben om hun kuikens te voederen. Ze moeten dat doen tot hun jongen klaar zijn om te vliegen. Daarna kunnen ze het nest verlaten en zelf op zoek gaan naar voedsel in de buurt. Maar die eerste 2-3 weken moeten ze in het nest overleven. En omdat hun nesten droog stonden, hebben we die bevloeid.""\n\n",Broedplaatsen in polders dreigen te verdrogen,nl
7311,Ook dat nog Brit zoekt nieuwe hond en vindt… eigen hond,Het weer,nl
7312,"U heeft hem de afgelopen dagen zeker al een keer zien passeren op uw computerscherm? Of misschien bent u al een van zijn ruim één miljoen volgers op Instagram? Of behoort u tot zijn bijna 400.000 volgers op de video-app TikTok? Het is dan ook volop pret als deze, met enige zin voor overdrijving, 'topchef' zijn kookkunsten met de wereld deelt. ""Chef Kobe"" is nog maar 1 jaar oud, maar zijn guitigheid aan de keukentafel, met potten en pannen in het vizier, werken duidelijk verslavend. In ieder geval rijgt hij, met de hulp van zijn moeder, de baksels aan elkaar.","1-jarige peuter scoort in de keuken: ""Je ziet gewoon hoe blij hij is!""",nl
7313,"Volgens Europol is de opmerkelijkste criminaliteit in deze tijd evenwel het online kindermisbruik. Daar zijn ontzettend veel meer gevallen van. ""Sommige lidstaten melden tot 2 keer meer online kindermisbruik, andere tot 6 keer meer"", zegt De Bolle. Europol vraagt dan ook om alert te zijn. ""Preventie is zeer belangrijk, maar ook het melden van verdachte zaken. Het is belangrijk dat je de hulpdiensten verwittigt wanneer je geconfronteerd wordt met kindermisbruik via het internet, zodat die kunnen zoeken naar de daders.""\n\nEuropol ziet 2 gevolgen van de coronacrisis voor online kindermisbruik. ""Kindermisbruikers hebben genoeg tijd om op zoek te gaan naar materiaal om te downloaden. En anderzijds heb je kinderlokkers die gebruik maken van het feit dat veel kinderen alleen achter hun computer zitten. Zij proberen met hen in contact te komen en zelfs af te spreken"", zegt De Bolle. De rol van ouders is hier dan ook cruciaal. ""Wanneer je kind op de leeftijd is gekomen dat het alleen op het internet mag, is het belangrijk dat je ermee praat en wijst op de gevaren van het internet"", aldus De Bolle.","Van valse vaccins tot ""huisdesinfectie"" als smoes voor inbraak: criminelen in Europa maken gebruik van coronacrisis",nl
7314,"De goederenlijn Lanaken-Maastricht werd in 2011 geopend. Het ging toen om het opnieuw in dienst nemen van een stuk van de vroegere lijn 20, Hasselt-Maastricht. In juni 2011 vertrok een goederentrein met zand van Lanaken naar Roemenië. Daarna hebben nog maar enkele treinen op de lijn gereden.\n\nIn 2016 besliste Infrabel al om de sporen niet meer te onderhouden. Woordvoerder Frederik Petit: ""In 2016 is de beslissing genomen om de goederenlijn Lanaken-Maastricht niet langer te onderhouden, dat kwam omdat er al enige tijd geen goederentrafiek meer was. Er is daarna nog geprobeerd om de goederenlijn nieuw leven in te blazen, met verschillende actoren, maar dat bleek niet mogelijk te zijn."" Bovendien werd aan Nederlandse kant in 2018 beslist om de spoorlijn niet meer te laten aansluiten op het hoofdspoorwegnet.\n\nEr wordt nu bekeken of de lijn kan gebruikt worden voor het sneltramproject Hasselt-Maastricht. Infrabel zal dat met vervoersmaatschappij De Lijn bespreken.",Doek valt definitief over goederenspoorlijn tussen Lanaken en Maastricht,nl
7315,"“Er is altijd nood aan opvang, ook buiten de crisis”, gaat Coddens verder. “Maar het is nu nog moeilijker om opvang te vinden omdat vele mensen die dakloos zijn nu niet bij mensen thuis terecht kunnen omdat ze afstand moeten houden. Daarom willen wij nu zelf die extra plaatsen aanbieden.”\n\nDe stad kreeg tijdens de crisis de hulp van 3 hostels en een zorghotel om daklozen op te vangen. “Die zijn anders natuurlijk niet beschikbaar omdat ze gebruikt worden door toeristen. Nu zijn we wel geleidelijk aan de opvangplaatsen in de hostels aan het afbouwen en zijn we aan het bekijken hoe we op minder locaties meer mensen te slapen kunnen leggen. Op een veilige manier uiteraard”, verzekert Coddens.",Gent verlengt nachtopvang voor daklozen: “Tijdens deze crisis kunnen ze niet bij vrienden of familie slapen”,nl
7316,"Daarom roept de Plantentuin alle Belgen op om dit weekend alles wat kruipt, fladdert en groeit in je tuin of balkon, door te geven. ""Met #HOMEsafari lanceren we een eenvoudige manier om alles te registeren. Via een app op de smartphone kan je alles wat je ziet, doorsturen. Want hoe meer we kunnen identificeren, hoe beter. Hoe meer we weten, hoe meer aandacht we er kunnen aan besteden. Van heel veel soorten weten we niet hoeveel er van zijn in ons land, dus die waarnemingen zijn belangrijk. En planten hebben bijvoorbeeld ook geneeskundige krachten, wie weet vinden we nog planten die van ontzettend groot belang zijn voor onze medische wereld.""","Ga eens op safari in en rond je eigen kot: ""Red de biodiversiteit samen en nu""",nl
7317,"Het voorstel voor een nieuwe veiligheidswet ligt al bijna 20 jaar op tafel, maar werd nooit aangenomen door de grote tegenstand in Hongkong. Maar het Volkscongres wil die nu zonder overleg met Hongkong doorvoeren.\n\nDie wet zou separatisme of opruiende activiteiten strafbaar maken, met de bedoeling om geweld te voorkomen, zoals tijdens de miljoenenbetogingen vorig jaar in Hongkong, maar oppositiepolitici in Hongkong zien in de wet een poging om hen de mond te snoeren.\n\nDe nieuwe veiligheidswet zou Peking in staat stellen de wetgeving van de speciale bestuursregio Hongkong te omzeilen. Dat wordt beschouwd als een schending van het principe van ""één land, twee systemen"", waaronder Hongkong een eigen bestuur en een eigen minigrondwet heeft, hoewel het ook deel uitmaakt van de Volksrepubliek China.\n\n\n\nHet Chinese initiatief is mogelijk bedoeld om Hongkongse dissidenten te straffen en een einde te maken aan het prodemocratische protest in de stadstaat, maar kan de protestbeweging ook nieuw leven inblazen.",Chinees Volkscongres bespreekt nieuwe omstreden veiligheidswet Hongkong,nl
7318,"""Het treintje is een belevenis op zich"", zegt schepen van Economie, Diego Desmadryl (Open Ieper). ""En beleving wordt belangrijk om de coronacrisis te overleven, want we mogen geen massa-evenementen organiseren. De retrotrein zal elke zaterdag rijden. Als je aan de randparking staat, voert de trein je naar de binnenstad waar je kan winkelen.""\n\n""We zullen ervoor zorgen dat er elke week iets te beleven valt in Ieper. Zo ondersteunen we niet alleen de inwoners, maar ook de vele ondernemingen die afhankelijk zijn van het toerisme.""","Retrotrein brengt shoppers naar binnenstad van Ieper: ""Onze economie moet heropleven""",nl
7319,"Daarnaast noemde hij veiligheid en justitie als centrale thema's, en een ""liberaal en positief"" verhaal over integratie en migratie: ""Het sociaal systeem is te makkelijk toegankelijk"", vindt Lachaert. ""Wie dezelfde sociale rechten wil als mensen die daar jaren voor werken en betalen, moet meedoen en een inspanning leveren"", schreef hij op Facebook.\n\nNormen en waarden zoals de scheiding tussen kerk en staat, en de gelijkheid van man en vrouw, daarover wil hij ""geen enkel compromis maken voor religies die extreem zijn"".\n\n(lees verder onder de facebookpost)","Wie is Egbert Lachaert, de nieuwe voorzitter van Open VLD: ""Economisch verhaal moet opnieuw centraal""",nl
7320,"In april viel de activiteitsgraad in Limburg terug tot net boven de 50 procent en dat is het laagste van heel Vlaanderen. Dat betekent dat, in verhouding tot de totale werkgelegenheid die er was in Limburg in april, er het minste mensen ook echt aan het werk waren.\n\nOnze provincie krijgt meestal wel extra harde klappen als het slecht gaat met de economie, maar er spelen nog twee andere zaken mee, zegt Johann Leten van werkgeversorganisatie VOKA: ""De tweede verklaring is dat we veel arbeidsplaatsen gecreëerd hebben na de sluiting van Ford, maar dat zijn nieuwe plaatsen. En dikwijls gaan nieuwe arbeidsplaatsen als het moeilijk is, het eerst voor de bijl.""\n\nEr is volgens Leten ook nog een derde verklaring: ""De samenstelling, waar zijn de nieuwe arbeidsplaatsen gecreëerd? Dat was in de logistieke sector en in de interim. En interim is een belangrijke leverancier van arbeidskrachten in de industrie, en in de dienstenchequesector.""\n\nEn net in die laatste twee sectoren zijn de grootste klappen gevallen.",Activiteitsgraad Limburg in april hardst door corona getroffen: net boven 50 procent,nl
7321,"Op nieuwswebsite BoredPanda verduidelijkte AL zijn keuze voor Disney: ""Mijn meest recente bewerkingen zijn geïnspireerd door de COVID-19-pandemie. Ik heb nu wat meer tijd om ermee bezig te zijn, alsook meer motivatie en inspiratie, ten gevolge van de quarantainemaatregelen. Ik ben dan op zoek gegaan naar een manier om iets plezants te brengen en wat lichtpuntjes te vinden in de toestand waarin we ons allemaal bevinden. Ik vond het alvast een goed idee om de figuren van Disney hierbij te betrekken.""\n\n""Disney heeft altijd al een belangrijke rol gespeeld in mijn leven. Ik ben opgegroeid met de diverse tekenfilms op videocassettes. Dat ik nu zelf Disney in mijn werk kan integreren doet me veel plezier en blijft me herinneren aan mijn kindertijd.""\n\nWe selecteerden volgende 10 Disney-situaties in coronatijden:\n\n1.",Wat als ook de Disney-fantasiewereld met het coronavirus te maken krijgt?,nl
7322,"Onze vrijheid om te gaan en te staan waar we willen, is nu fors ingeperkt door buitengewone verbodsbepalingen. Je moet je verantwoorden over het essentieel karakter van een verplaatsing, naar zee of naar de kust is niet toegelaten. Je mag niet zien wie je wil wanneer je dat zou willen, je kring wordt nu van overheidswege beperkt. Ook aanraken is verboden, zelfs te dicht komen is sanctioneerbaar. Dat is wennen. Is het ook normaal in een rechtsstaat?\n\nDe vrijheidsbeperkingen zijn verantwoord door een dwingend motief van volksgezondheid: de vertraging van de verspreiding van een virus waarvoor we noch een vaccin noch een geneesmiddel hebben. Ze zijn tijdelijk van aard en dergelijke beperkingen moeten in een redelijke verhouding van evenredigheid staan tot een legitiem nagestreefd oogmerk.",Zijn inperkingen van onze vrijheden in coronatijden te willekeurig?,nl
7323,"“Na het krantenbericht is onze webshop echt ontploft”, gaat Camille Liebaert verder. “Ik ben vandaag zelfs vroeger opgestaan om de pakjes te kunnen maken in het bedrijf. Als we niet goed doorwerken, gaan we er niet geraken”, lacht ze. “Ik ben echt geschrokken van het aantal bestellingen. Het lijken er wel tien keer zoveel.”\n\n“De meeste mensen willen de legging die prinses Elisabeth aanheeft, maar die is van een collectie van vorig jaar en verkopen we dus niet meer. Daar moet ik de mensen toch teleurstellen. Maar we hebben een groot aanbod van andere leggings, dus ik denk dat er voor iedereen wel iets tussen zit!”","""Iedereen wil haar legging hebben"": kledinglijn uit Deinze krijgt dubbel zoveel bestellingen na foto prinses Elisabeth",nl
7324,"Mag ik een ijsje afhalen? En er dan mee in het park gaan zitten?\n\nJa, een ijsje afhalen mag! Dat is altijd mogelijk gebleven tijdens de lockdown, omdat horecazaken meeneemgerechten mogen verkopen, en ijsjes vallen daar onder. Uiteraard moeten de afstandsregels gerespecteerd worden als klanten aanschuiven voor een ijsje. En ijsbars of –kraampjes mogen géén terras plaatsen waar je kan gaan zitten om dat ijsje op te eten.\n\nIn het park gaan zitten, op het gras of op een bank, om je ijsje op te eten is in principe nog niet toegelaten. Alleen zwangere vrouwen, ouderen en mensen met een beperkte mobiliteit of een mentale handicap mogen op bankjes gaan zitten om even uit te rusten. De enige “legale” mogelijkheid is dus om je ijsje al wandelend op te eten, best lastig nu veel schepijs alleen maar in potjes en niet meer in hoorntjes wordt verkocht.\n\nIs het slim om airco te gebruiken in coronatijden? Of verspreidt die net het virus?\n\nAirco vormt wellicht geen probleem. “Er zijn verschillende systemen van airconditioning,” zegt Bert Blocke, die aan de universiteit van Eindhoven het gedrag van waterdruppeltjes in luchtstromen bestudeert. “Sommige systemen nemen de lucht uit de ruimte, koelen die en blazen die dan opnieuw de ruimte in. Maar de meeste systemen pompen verse lucht naar binnen. En daar zie ik geen probleem omdat de lucht vaak genoeg ververst wordt.” Er kan eventueel wél een probleem ontstaan in ruimtes waar alleen een ventilator staat en geen ramen open kunnen.\n\nVolgens viroloog Steven Van Gucht is het niet waarschijnlijk dat het coronavirus zich verspreidt via de airconditioning. ""De verspreiding gebeurt vooral via grote druppels die over een korte afstand uitgestoten kunnen worden. De overdracht van het virus via de lucht over langere afstand en door circulatie via airconditioningssystemen is onwaarschijnlijk. We gaan ervan uit dat dat geen belangrijke manier van overdracht van het virus is.""\n\n\n\nLees voort onder de foto\n\nKan ik gaan zwemmen bij dit warme weer?\n\nVoorlopig kan je niet naar een zwembad. In tegenstelling tot in Nederland blijven bij ons alle zwembaden – binnen en buiten, dus ook zwemvijvers - nog dicht. Dat heeft niets te maken met het water op zich, want een coronavirus kan nauwelijks overleven in water en zeker niet in zwembadwater. Het heeft te maken met de douches of kleedkamers die nog niet mogen gebruikt worden, dat is trouwens in alle sportclubs nog verboden.\n\nKan ik dan mijn voeten afkoelen in een beekje of vijver? Dat is in principe toegelaten zo lang je in beweging blijft en geen samenscholing veroorzaakt. In het centrum van Leuven is bijvoorbeeld een stuk van de Dijle-oever toegankelijk voor pootjebaders, zegt schepen Dirk Vansina (CD&V): “Dat stuk blijft toegankelijk, dat kunnen we moeilijk verbieden. Maar alle waterspeelplekken en –fonteinen blijven wel dicht, want die vallen onder de speeltuintjes.”\n\nKan ik een uitstap maken tijdens het lang weekend?\n\nJa. Intussen zijn verschillende maatregelen rond het coronavirus versoepeld en is het weer mogelijk om bepaalde uitstappen te organiseren – zij het wel onder strikte voorwaarden. Dierentuinen en –parken, maar ook openluchtmusea zoals Bokrijk, zijn open. Je moet op voorhand een ticket reserveren omdat er maar een bepaald aantal bezoekers wordt toegelaten. In deze parken en domeinen mag je trouwens wél op de bankjes zitten, als je genoeg afstand houdt. Eten en drinken mag er alleen verkocht worden om mee te nemen.\n\nJe kan ook de koelte opzoeken in een museum of historisch gebouw, want die zijn opnieuw open. Ook daar moet je reserveren, zelfs als je recht hebt op een korting of als je gratis het museum binnen mag, bijvoorbeeld met een museumpas. Het is wel niet de bedoeling dat je van je museumbezoek een daguitstap maakt. Dat is nog altijd verboden\n\nLet er ook op dat je zo’n uitstap alleen kan maken met de mensen waarmee je onder hetzelfde dak leeft of in je eentje. Het is niet de bedoeling om met de 4 mensen die je nu ook thuis mag uitnodigen (de ""regel van vier""), naar het openluchtmuseum of de dierentuin te gaan. En nee, een dagje naar zee kan nog niet als je daar niet in de buurt woont.\n\n\n\nLees voort onder de foto\n\nAFP or licensors\n\nKan ik een terrasje doen?\n\nNee. De horeca blijft gesloten, en dus ook de terrassen. Een terrasje doen kan dus voorlopig alleen op je eigen balkon of in je (voor)tuin, of in die van de bubbel waarmee jouw eigen bubbel verbonden is (de “regel van vier”). Kies je voor dat laatste, dan blijven de afstandsregels -ook voor die sangria in de tuin- gelden: anderhalve meter afstand houden van mensen die niet tot jouw bubbel behoren.\n\nZal het coronavirus niet gewoon verdwijnen bij die zomerse temperaturen?","Warme dagen in coronatijden: wat met ijsjes, pootjebaden en uitstapjes?",nl
7325,"De situatie liep danig uit de hand en Nepal werkte strengere regels uit. Wie de berg nu nog wil beklimmen, moet klimervaring kunnen aantonen en zou minstens al eens boven de 6.500 meter geweest moeten zijn.\n\nHet contrast met vandaag kan niet groter zijn: de twee landen die de toegang tot de Everest regelen, China en Nepal, gooiden alles op slot in maart, door de coronacrisis.\n\nCommerciële expedities zijn op dit moment niet mogelijk, omdat men vreest dat het coronavirus wel eens een heel grote impact zou kunnen hebben als het op zo'n expeditie uitbreekt. En daardoor is de rust helemaal teruggekeerd.",Hoe hoog is de Mount Everest precies? Dankzij de coronacrisis wordt de berg opnieuw opgemeten,nl
7326,Ook dat nog Brit zoekt nieuwe hond en vindt… eigen hond,Het Journaal 1,nl
7327,"In Sint-Pieters-Leeuw klonken woensdagavond twee zeer luide knallen. Bij één knal was ook een lichtflits te zien. De politie ontving verschillende noodoproepen, maar ook daar staan ze voor een raadsel zegt commissaris Steven De Rycke: ""Rond kwart voor middernacht kregen we verschillende oproepen onder meer uit de wijk Negenmanneke en van aan het kasteel Coloma, zonder meer eigenlijk. Het is een beetje een mysterie vanwaar die knallen kwamen. Het was erg luid en veel mensen hebben het gehoord. Op camerabeelden staan wel twee donkergetinte wagens die rond die tijd erg langzaam reden en daarna tegen hoge snelheid weg reden. Maar of het daar iets mee te maken heeft is maar de vraag.""\n\nIn Pepingen, een buurgemeente van Sint-Pieters-Leeuw, was op 11 april een gelijkaardige knal te horen. Volgens een lokale weerkundige ging het toen mogelijk om een meteoor of meteoriet.",Mysterieuze knallen met lichtflits in Sint-Pieters-Leeuw,nl
7328,In Boezinge bij Ieper heeft de politie gisterenmiddag een feestje stilgelegd waar 20 mensen uit het motormilieu aanwezig waren. Dat gebeurde na een klacht uit de buurt. De aanwezigen waren niet blij met de komst van de politie.,Politie legt coronafeestje met 20 mensen stil in Boezinge: 1 aanwezige spuwt naar politie,nl
7329,"Tim Pelc: ""Het oorspronkelijke idee was om naar aanleiding van Pasen iets speciaals voor de kinderen te doen. Want het zou een andere Pasen worden zoals nooit tevoren en hoe konden we dat feest toch vieren met alle regels rond afstand houden? Met de traditionele kwast was dat nu toch onmogelijk. Zo kwamen we bij het idee om een waterpistooltje te gebruiken om hun paasmandjes te wijden. Ik heb dan vooraf wel nog een arts geconsulteerd of ik daarmee geen risico’s nam. Maar hij verzekerde me dat dat niet het geval was. Hij vond het best een goed idee.""\n\n""Die arts heeft dan voor de beschermende kledij gezorgd die ik moest dragen. Gelukkig was het een zonnige dag en werd het een aangenaam gebeuren, waardoor een oud gebruik kon blijven plaatsvinden. En de mensen vonden het duidelijk leuk. Ze stonden alvast vroeg aan te schuiven met hun auto’s.""\n\n""Blijkbaar heeft men ook in het Vaticaan over deze manier van wijden gehoord. Ook al maakte me dat enigszins onzeker, een reactie heb ik tot hiertoe nog niet gehad. Ach, uiteindelijk ben ik blij dat die foto’s wereldwijd zo’n positieve respons gekregen hebben.""\n\nOp sociale media volgden intussen bewerkingen zoals:","Priester wijdt gelovigen met waterpistooltje: ""Nee, het Vaticaan heeft nog niet gereageerd""",nl
7330,"Bij de 3 campings van Limburg camping - dat zijn Wilhelm Tell in Oudsbergen, De Binnenvaart in Houthalen-Helchteren en Zavelbos in Maaseik - zijn ongeveer 20 procent van de tweedeverblijvers aangekomen. ""Er is zeker geen toeloop"", zegt uitbater Lode Nulmans. ""Het is rustiger dan ik verwacht had"", voegt hij er nog aan toe.\n\nOok in Goolderheide in Bocholt is een aantal mensen naar hun tweede verblijf afgezakt. ""Ze zijn het gras aan het maaien, de haag aan het bijsnoeien en alles proper aan het maken, zodat ze er deze zomer weer van kunnen genieten,"" laat Frederik Coninx weten.\n\nMaar in dit verhaal is er alweer een grensprobleem. Heel wat Limburgse campings hebben onder hun clienteel behoorlijk wat Nederlanders, die een jaar lang een stacaravan huren. Maar op dit moment zijn nog altijd alleen maar essentiële verplaatsingen toegelaten. ""We hebben telefoons gekregen van Nederlandse mensen die met de vraag zitten of ze over de grens mogen om naar hun tweede verblijf te komen. Wij hebben daarover geen duidelijkheid, maar we denken dat het momenteel niet is toegelaten,"" besluit Frederik Coninx.\n\nMensen met een tweede verblijf op een camping kunnen alleen in die caravan, stacaravan of chalet terecht. Horeca, zwembaden of andere voorzieningen op de campings zijn nog allemaal dicht.",Geen toeloop van tweede verblijvers op Limburgse campings,nl
7331,"Vorig jaar behandelde Child Focus in totaal 3.029 nieuwe dossiers. Dat is een kleine daling ten opzichte van 2018, maar komt nog altijd neer op 10 nieuwe dossiers per dag.\n\n1.586 dossiers gingen over seksuele uitbuiting van minderjarigen. Het grootste deel van die dossiers werd opgestart na meldingen van seksuele misbruikbeelden op het internet. Die meldingen kwamen er voornamelijk na een grote campagne in november, maar ook tijdens de voorbije weken, toen de strenge lockdownmaatregelen van kracht waren, kreeg Child Focus opvallend meer meldingen binnen.",Child Focus opent iedere dag gemiddeld 10 nieuwe dossiers,nl
7332,"“Op dit moment is het hier redelijk rustig, maar de voorbije weken was het pas écht stil”, vertelt Joost. “We mochten hier enkel de mensen opvangen op politie- en doktersvoorschrift. Zo sliepen hier een aantal mensen die thuis onmogelijk de quarantainevoorschriften konden volgen omdat ze bijvoorbeeld met kleinkinderen samenwonen. We waren maar met 6 in totaal. Ik ben blij dat het nu weer wat drukker is. Tegen dit weekend verwacht ik dat meer dan de helft van de gezinnen al terug zal zijn.”","Camping Rodeo in Berlare ontvangt opnieuw bewoners: “De meeste mensen wonen in een appartement, hier hebben ze een tuin”",nl
7333,"Op 26 november 2018 verschijnt een video op YouTube waarin de Chinese wetenschapper He Jiankui vertelt dat hij zonet de eerste genetisch gewijzigde baby’s op de wereld heeft gezet. Met de CRISPR-techniek veranderde Jiankui hun DNA, de basisbouwstenen van hun latere lichaam. Hij maakte ze op die manier immuun voor het hiv, het virus dat aids veroorzaakt. Maar is dat ook gelukt? En kunnen we ons ook immuun maken voor andere virussen zoals het coronavirus?\n\nSamen met moleculair biologe Hetty Helsmoortel, die het boek 'De geknipte genen' schreef over de revolutionaire CRISPR-techniek, gaan we op zoek naar antwoorden op deze vragen.",Virussen de wereld uit helpen door in je DNA te knippen: CRISPR uitgelegd,nl
7334,"Kleindochter Shanta Taylor Gay zei dat Jerman voor het eerst op pensioen ging in 1997, maar dat hij na 6 jaar toch terugkeerde naar het Witte Huis. In 2011 kreeg hij een beroerte, en de familie Obama zelf zou erop toegezien hebben dat hij met de beste zorgen behandeld werd in het ziekenhuis. Onder de Obama's verliet hij een jaar later het Witte Huis, deze keer voorgoed, met twee afscheidscadeaus: een bronzen plaat die zijn meer dan 50 jaar dienst moet vereeuwigen, en een muntstuk van elke president waaronder hij gediend heeft.","Oud-butler (91) die 11 Amerikaanse presidenten zich ""thuis liet voelen"" in het Witte Huis overleden aan coronavirus",nl
7335,"Normaal beslist de meerderheid over het meerjarenplan maar die meerderheid is er niet meer, want de partij Lijst van de Burgemeester is gesplitst. 5 leden zijn onafhankelijk geworden en die stemmen soms mee met de meerderheid, maar soms ook mee met de oppositie. Over het meerjarenplan raken ze het al maandenlang niet eens.\n\n""Normaal zal de minister van Binnenlands Bestuur, Bart Somers (Open VLD), gouverneur Carl Decaluwé aanstellen als bemiddelaar"", zegt burgemeester Dirk Verwilst (Lijst van de Burgemeester). ""Het is dan aan de gouverneur om de brug te slaan tussen de 2 verschillende fracties die ontstaan zijn. Die fracties lopen nu met een verschillende visie naast elkaar, waardoor we geen meerderheid kunnen vormen in de gemeenteraad.""\n\n""Ik hoop dat de gouverneur ons uit die impasse haalt, zodat we over een aantal weken toch nog een meerjarenplan kunnen goedkeuren. Het is de eerste keer in de geschiedenis van Meulebeke dat we onbestuurbaar zijn. Dat is niets om trots op te zijn.""\n\nAls ze er niet uitgeraken, moet er in het ergste geval een nieuw gemeentebestuur aangesteld worden.","Gemeente Meulebeke is onbestuurbaar verklaard: ""Niets om trots op te zijn""",nl
7336,"Vijf jongeren sprongen gisteravond vlakbij de Verbrande Brug in het Zeekanaal Brussel-Schelde. Toen één van hen rond 20 uur in de problemen kwam schoten buurtbewoners ter hulp.\n\n“We wonen aan de overkant en hadden al gezien dat ze in het water zaten. Opeens hoorden we hen roepen en was er duidelijk paniek”, vertellen Axel en zijn dochter Karlijn. “We zijn met een stevig touw nog tot daar gelopen maar het lukte niet om hem op die manier omhoog te trekken en veilig op de kade te krijgen. Hij zat intussen ook al drie kwartier in het water en dat is nu nog steeds erg koud. Hij had eenvoudigweg de kracht niet meer. Gelukkig kwam de brandweer op dat moment aan. We zijn enorm opgelucht dat zij hem nog tijdig uit het water hebben kunnen halen. Dit had zeer slecht kunnen aflopen.”\n\nHet water is nog veel te koud en het is sowieso verboden om in het kanaal te zwemmen.",Brandweer redt zwemmer uit kanaal in Grimbergen,nl
7337,"Tina Fey: ""Op een gegeven moment stond Palin op de cover van The Times, nadat ze aangeduid was als kandidate voor het vicepresidentschap. Mijn man zei spontaan van: ""Jij lijkt wel wat op haar."" ""Dat is enkel aan mijn bruine haren en mijn zonnebril te wijten"", lachte ik zijn opmerking weg."" (Howard Stern Show, december 2015)\n\n""Lorne Michaels (producer van ""Saturday Night Live"", red) kwam pas een week voor de uitzending van september 2008 met het idee. Hij belde me op en vroeg me of ik het niet zag zitten om Palin te imiteren. Mijn reactie was dat ik graag een grap zou willen uithalen met haar in de hoofdrol, zelfs een sketch rond haar wilde maken, maar dat ik haar niet wilde imiteren. Omdat imitaties mijn ding niet waren. Ik had op dat vlak dan ook geen enkele ervaring."" (The Oprah Magazine, februari 2009)","""Ik als Sarah Palin? Nee, dat zag ik aanvankelijk niet zitten. Maar het werd een voltreffer!""",nl
7338,"Tussen half maart en begin mei werkte maar liefst 62 procent van de Belgische bedienden van thuis uit. ""Daarmee zitten we net onder het Verenigd Koninkrijk (65 procent), maar boven buurlanden Frankrijk (59 procent), Nederland (55 procent) en Duitsland (40 procent)"", zegt Katleen Jacobs van SD Worx.\n\nBelgië zit ook boven het gemiddelde van 57 procent thuiswerkers. Volgens SD Worx zijn daar meerdere verklaringen voor. ""Zo is de werkcultuur in België niet dezelfde als in bijvoorbeeld Duitsland. Maar ook het aandeel van de dienstensector tegenover de industrie verschilt per land, samen met de overheidsmaatregelen tijdens de crisis"", aldus Jacobs.\n\nLees verder onder de video.","We werken meer van thuis uit dan onze buurlanden: ""Thuiswerken blijft de norm""",nl
7339,"Zoals zo veel events moesten ook de Special Olympics dit jaar geschrapt worden door het coronavirus. Dan werd er maar een virtueel alternatief gezocht. Vijf Belgische topsporters hebben in een videoboodschap de atleten uitgedaagd: Greg Van Avermaet, Roberto Martínez, Yanina Wickmayer, Fanny Lecluyse en Dylan Borlée. Ze vroegen de atleten om vandaag en morgen zoveel mogelijk van de tien sportieve uitdagingen uit vijf disciplines aan te gaan. En die uiteraard te delen via de sociale media.",Lommelse Special Olympics atleten sporten samen met Henny Seroeyen,nl
7340,"Het parket van Brussel bevestigt de vangst, wellicht een van de grootste ooit in ons land. ""Op 18 mei zijn de speciale eenheden van de federale politie op de vroegmarkt binnengevallen"", zegt parketwoordvoerder Denis Goeman. ""Het ging om een opdracht in het kader van een drugsdossier."" Ze vonden er een container met 11,5 ton cannabis, goed voor een straatwaarde van 114 miljoen euro. Zes mensen zijn opgepakt en ondervraagd. De onderzoeksrechter kan later beslissen om hen aan te houden. Meer informatie wil het parket op dit ogenblik niet geven.",Enorme hoeveelheid cannabis in beslag genomen op Brusselse vroegmarkt,nl
7341,"Steun voor de maatregelen is één zaak. Steun voor de regeringen die ze uitvaardigen, communiceren en doen naleven is een andere zaak. De onderzoekers van de VUB en de Universiteit Antwerpen hebben daarom ook de vraag gesteld of de regeringen de coronacrisis goed aanpakken. Wat blijkt?\n\nNet als bij de steun voor de coronamaatregelen is er ook bij de tevredenheid over de regeringen een dalende trend te zien. Tot halverwege april zat de tevredenheid met de federale regering nog in een stijgende lijn. Daarna werden de mensen duidelijk minder tevreden over het regeringsbeleid. En ook wat betreft de Vlaamse regering is er tegen eind april een significante daling qua tevredenheid tegenover eerder in de maand april.\n\nIn het algemeen vindt om en bij de 35 procent van de mensen de aanpak eerder goed, 5 à 6 procent is zelfs “zeer tevreden”. Aan de andere kant vindt 10 procent dat de aanpak “heel slecht is”. En 33 à 36 procent van de bevraagden is kennelijk niet echt overtuigd en vindt de aanpak van de regeringen “noch slecht, noch goed”. Opvallend: bij opiniepeilingen geniet de Vlaamse regering vaak meer vertrouwen dan de federale. Nu is er nauwelijks verschil.","De Stemming: Grote steun voor coronamaatregelen brokkelt af, Wilmès en co konden niet overtuigen",nl
7342,"De bijeenkomst van het het Volkscongres, de zitting van China's ja-knikkende parlement, vindt dit jaar twee maanden later plaats dan normaal en zal onvermijdelijk in het teken staan van de coronacrisis. Ook de Chinese economie kreeg de afgelopen maanden harde klappen. Zo kromp de economie voor het eerst sinds 1992. En voor het eerst in lange tijd werden de limieten van een autoritair en weinig transparant politiek systeem ook voor een deel van de Chinese bevolking pijnlijk duidelijk.\n\nMaar de communistische partij onder Xi Jinping heeft er alle vertrouwen in dat ze met de reusachtige propagandaoperatie van de afgelopen maanden het volk weer aan haar kant heeft. ""Durven vechten en durven winnen is het kenmerk van de Chinese communstische partij, en ons unieke politieke voordeel."" zei president Xi Jinping tijdens zijn bezoek aan Wuhan in april. Of China daarmee het hart van de wereld zal terugwinnen is nog maar de vraag.",China wil op Volkscongres wereld overtuigen dat het de coronacrisis goed aanpakte: verliest land propagandaoorlog?,nl
7343,"Het was in de aflevering ""The One Where Rachel Has a Baby, Part Two"", die uitgezonden werd op 16 mei 2002, dat Emma het levenslicht zag. De baby zou later vertolkt worden door de tweeling Cali en Noelle, die op 17 juni 2002 geboren werden, dus nadat Emma in de serie ""Friends"" geboren was. Er werd geopteerd voor een tweeling, omdat opnames met kleine kinderen aan strikte regels onderworpen waren.\n\nCali: ""Toen mijn moeder een advertentie zag dat er altijd wel acteerjobs voor baby’s waren en omdat wij in Los Angeles woonden, vond zij het 'cool' om ons in te schrijven. Niet veel later belandden we dan in ""Friends""."" (Insider, november 2019)","Emma Geller-Green wordt 18: ""Dat Jennifer Aniston mijn moeder is, leuk toch, niet?""",nl
7344,"Eén daarvan is het waterproductiecentrum van Huldenberg dat eind 2019 omwille van noodzakelijke renovatiewerken uit dienst werd genomen. Daardoor beschikt De Watergroep momenteel nog niet over de volle piekcapaciteit, net nu we met de vroegste droogteperiode sinds begin vorige eeuw worden geconfronteerd. De Watergroep doet er alles aan om deze piekcapaciteit zo snel mogelijk te herstellen. Ze zal daartoe de komende dagen bijkomende productieputten in versneld tempo in dienst nemen. De watermaatschappij verwacht dat de piekcapaciteit na het weekend opnieuw beschikbaar is. Om te vermijden dat er in tussentijd tekorten ontstaan, lanceert De Watergroep daarom een dwingende oproep om zuinig om te springen met water.",Dreigend watertekort tijdens lang weekend in 11 Vlaams-Brabantse gemeenten,nl
7345,De explosie gebeurde kort voor 8.30 uur in een cementsilo bij betoncentrale KRB aan de Nijverheidsweg in Rijkevorsel. Bij het lossen van cement liep er wat fout in één van de silo’s. Door overdruk begaf een veiligheidsklep het boven in de silo.,Explosie in cementsilo in Rijkevorsel: omgeving zit onder\nhet stof,nl
7346,"De federale politie is vanmorgen vroeg binnengevallen op verschillende plaatsen in Brakel, Herzele, Geraardsbergen en Lierde. De invallen passen in een onderzoek naar iemand die al verschillende keren het slachtoffer was van granaatinvallen.","Grote politie-actie in Oost-Vlaanderen, tiental luxewagens in beslag genomen",nl
7347,"De minister heeft het over ""voorwaardelijke hoop"". ""Tegen midden juni denk ik duidelijkheid te hebben over de reismogelijkheden. We weten dat Belgen graag op reis gaan."" Volgens hem is een beslissing tussen 8 en 15 juni ""realistisch"".\n\nMomenteel overlegt Goffin nog met zijn Europese collega's over het heropenen van de grenzen. ""De boodschap is duidelijk: geleidelijk uit de lockdown raken, in overleg met de andere Europese landen.\n\nEerder raakte al bekend dat de Italiaanse regering op 3 juni de grenzen opent voor toeristen uit andere Europese landen. Op 15 juni gaat ook de luchthaven van Charleroi weer open voor passagiersvluchten.",Opnieuw reizen binnen Europa vanaf midden juni? Minister van Buitenlandse Zaken Goffin hoopt het,nl
7348,"Wikipedia omschrijft het woord “Karen” als een slangterm in het Engels die een vrouw typeert van middelbare leeftijd, die onuitstaanbaar en veeleisend is. Ze reageert agressief tegen al wat haar in de weg staat. Haar favoriete zin is “Ik wil de manager spreken!” en ze heeft ook een typisch, meestal blond en bolstaand kapsel.\n\nOok typisch voor een ""Karen"" is volgens de sociale media dat ze in een SUV rondrijdt (een grote wagen), gelnagels heeft en dat ze de kinderen na de scheiding alleen voor zich houdt. Kortom, een ""Karen"" is onuitstaanbaar.\n\nLees verder onder de foto.","""Karen"" is kop van Jut op het internet, maar wie of wat is ze juist?",nl
7349,"De kerken mochten wel openblijven, maar er mogen nog altijd geen vieringen georganiseerd worden. Dat is al zo sinds de coronamaatregelen ingingen, ruim twee maanden geleden. Nu heel wat van die maatregelen versoepeld worden, hoopt de Antwerpse bisschop Johan Bonny dat ook misvieringen snel weer plaats mogen vinden.\n\nNu is ook hét moment, om het uitdrukkelijk te vragen, zegt Bonny: ""Juni, eenmaal Pinksteren voorbij, dat is de landing van het pastorale werkjaar, zoals een schooljaar. De drukste periode hebben we dus achter de rug. Tussen Pasen en Pinksteren heb je alle communies, na Pinksteren volgt een rustperiode. Als we nu nog even in die rustige dalperiode kunnen herbeginnen en alles kunnen klaarmaken voor de zomer, dan gaan we veel mensen gelukkig maken.""\n\nDe kerkgemeenschap is daar dan ook over in gesprek met de bevoegde ministers.",Antwerpse bisschop Bonny hoopt nog deze maand op misvieringen,nl
7350,"""Aangezien de overleveringsprocedure al maanden duurde en waarschijnlijk nog lang zou duren, stemde de onderzoeksrechter er begin dit jaar uiteindelijk mee in om de heer Henrotay naar België te laten komen zonder het einde van deze procedure af te wachten, om door hem en de onderzoekers te worden ondervraagd, zoals de heer Henrotay zelf al sinds geruime tijd had voorgesteld"", zegt Dimitri de Béco, advocaat van Henrotay.\n\n""Het internationaal aanhoudingsbevel werd opgeheven en na zijn ondervraging keerde de heer Henrotay terug naar Monaco op voorwaarde dat hij zou antwoorden op alle oproepingen die hem verder nog zouden worden gestuurd, hetgeen hoedanook altijd zijn bedoeling was geweest. Voor het overige mag hij zich vrij bewegen en blijft hij zijn professionele activiteiten uitoefenen. Na zijn ondervraging door de onderzoeksrechter werd hij inderdaad in verdenking gesteld van dezelfde misdrijven waarvoor het internationaal aanhoudingsbevel was uitgevaardigd. Dit betekent geenszins dat hij daadwerkelijk schuldig zou zijn aan deze feiten, hetgeen hij nadrukkelijk betwist. Hij wacht nu sereen op het vervolg van het onderzoek en dat zijn onschuld uiteindelijk wordt erkend.""",Spelersmakelaar Christophe Henrotay officieel in verdenking gesteld voor onregelmatigheden bij transfers,nl
7351,"Hens is biostatisticus aan de universiteiten van Hasselt en Antwerpen. Op basis van wiskundige modellen voorspelt hij het verloop van de coronapandemie en geeft hij als lid van de GEES advies aan de Nationale Veiligheidsraad.\n\nNu, 3 weken na zijn bezoek aan de studio van “De afspraak”, was Hens te gast in het Radio 1-programma “De wereld vandaag” en beantwoordde hij deze 5 vragen:","Biostatisticus Niel Hens: ""In de cijfers van donderdag en vrijdag zullen we pas effect van versoepelingen zien""",nl
7352,"De Zoom-aansluiting verloopt al niet van een leien dakje, althans niet bij Mabel: ""Mabel, ik zie dat je verbonden bent, maar je moet je video aanzetten. Helemaal beneden zie je een kleine camera, hij lijkt een beetje op een koekje. Je moet er enkel eens met je neus aankomen."" Maar Mabel is niet echt geïnteresseerd, en dat is wat Cotter, naast het ongepaste gedrag met Dobermann Kevin van de afdeling ‘Accounts’, wil bespreken, namelijk haar gebrek aan focus. Dat ze daarnaast ook nog eens, volgens een jaarrapport, joeg op 913 eekhoorns, maar geen enkele wist te vangen, spreekt niet in haar voordeel.\n\nMabel wordt daarna aangemaand de camera even uit te zetten, wanneer ze zich wil krabben. Vervolgens daagt ze opnieuw op met een pluchen diertje in haar mond. Dit allemaal in tegenstelling tot Olive, die als ""the good dog"" wordt omschreven en daarna gretig met haar staart kwispelt. Mabel raakt het dan allemaal wat beu en valt geleidelijk in slaap. Cotter overweegt dan toch nog even om haar te ontslaan.",Hilarisch: Brit evalueert het gedrag van 'zijn' honden via een videochat,nl
7353,"Ze zouden mensen zonder papieren opgepakt hebben en die naar een afgelegen plaats hebben gebracht. De slachtoffers moesten dan hun geld en hun gsm afgeven, soms onder bedreiging van een wapen. Toen de zaak aan het licht kwam, had burgemeester Bart De Wever het over één van de zwartste bladzijden uit de geschiedenis van het Antwerpse politiekorps.\n\nDe zes zijn op dit moment niet meer actief bij de lokale politie van Antwerpen. Een van hen nam zelf ontslag, een tweede werd ontslagen en de overige vier werden geschorst.","Rechtszaak van start tegen ""Bende van Mega Toby en Sproetje""",nl
7354,"Op de meeste plaatsen in Vlaanderen geldt er sinds gisteren een oppompverbod. De overheid hoopt zo een watertekort te vermijden, want door de aanhoudende droogte komen verschillende waterlopen in de problemen, zeker nu we de zomer ingaan met het grootste neerslagtekort sinds 1901.\n\nMarjolein Vanoppen, onderzoekster aan de Universiteit Gent, was te gast bij ""De ochtend"" en werpt haar licht op het dreigende watertekort. Haar belangrijkste oproep: ""We moeten het héle jaar door zuinig omspringen met ons water, zodat we buffers kunnen opbouwen.""",Minder betonneren en héél het jaar door zuinig omspringen met water: de tips van waterexpert Marjolein Vanoppen,nl
7355,"Het einde van onze klassieke peiling betekent het einde van een tijdperk. In november 2002 peilden we voor het eerst samen met De Standaard naar uw politieke voorkeuren. Tot op dat moment was er in België eigenlijk maar één noemenswaardige politieke peiling, die van de krant La Libre Belgique.\n\nIn aanloop naar de verkiezingen van 2003 zond VRT NWS vervolgens Doe De Stemtest uit. Samen met de peiling wilden we de Vlaming beter informeren over de politiek. Doe De Stemtest was een interactief programma op een moment dat het internet nog niet alomtegenwoordig was. De kijkers thuis konden de test via sms invullen. Er werd gepeild naar het standpunt over een resem politieke thema’s en de kijker kreeg daarna een volgorde van partijen teruggestuurd waar hij of zij het dichtst bij aanleunde.",Waarom lanceren we De Stemming? En wat mag u van dit onderzoek verwachten?,nl
7356,"Ze zijn niet meer weg te denken uit ons straatbeeld en ze zouden er ook nog wel eens lang kunnen blijven: mondmaskers. Niet dat het altijd even evident is waar, wanneer of hoe we ze moeten dragen. Die onduidelijkheid biedt natuurlijk een bron aan mogelijkheden voor creatieve geesten op sociale media, waarbij humor nooit ver weg is. En dan hebben we het niet over onze 'onhandige Harry', minister Koen Geens, die een kleine 2 weken geleden stuntelend zijn mondmasker probeerde aan te doen.",Wat dacht u van een portie mondmasker-humor?!,nl
7357,"Als werknemers dan toch meer werkdruk ervaren, dan kunnen ze dat eigenlijk wel aan, zegt Ralf Caers. “Dat komt omdat we vandaag in een andere situatie zitten. Wanneer mensen van hun bedrijf houden en voelen dat het onder druk komt te staan, gaan ze samen aan een zeel trekken.” De werkdruk kan dan net energie geven, in plaats van een burn-out veroorzaken.","Burn-out door corona? ""We zijn weerbaarder dan we denken"", stelt onderzoek van KU Leuven",nl
7358,"Donderdagavond werd het slachtoffer dood teruggevonden in de Brusselse gemeente Oudergem. “Rond 23.15 u is het lichaam van een man aangetroffen in de buurt van de Carrefour in Oudergem”, zegt Willemien Baert van het Brusselse parket. “Het slachtoffer werd geïdentificeerd als een man zonder vast adres. Hij werd om het leven gebracht met messtekken.""\n\nHet parket, het labo en de wetsgeneesheer gingen ter plaatse om de nodige vaststellingen te doen. Het onderzoek loopt intussen verder, maar er is nog geen verdachte geïdentificeerd.",Dakloze man doodgestoken in Oudergem,nl
7359,"Het applaus voor de zorgverleners om 20 uur is op veel plaatsen een vaste waarde geworden elke avond. Hier en daar wordt er ook muziek gemaakt. In Massenhoven hebben de politie en de burgemeester geoordeeld dat ze moesten ingrijpen, omdat er te veel volk op afkomt.\n\n""De korpschef heeft mij verzocht om vanavond niet op te treden. Jammer maar helaas"", schrijft Jan De Wit uit de Korenbloemstraat op Facebook. Het wordt hem niet verboden om op te treden, maar hij kreeg van de politie te horen dat alle toehoorders een boete zouden krijgen voor samenscholing, verduidelijkt hij in een reactie.\n\nDe politie heeft dan ook vastgesteld dat er te veel volk kwam luisteren: ""Het is natuurlijk een mooi initiatief,"" zegt Els Kusters van de lokale politiezone ZARA, ""maar in overleg met de burgemeester hebben we gevraagd aan de organisator om dat niet meer te doen. Samenscholing is nog altijd verboden, er staan ook boetes op, en dat willen we de mensen natuurlijk niet aandoen.""\n\nDe boetes voor samenscholingen kunnen oplopen tot 250 euro.",Politie in Massenhoven dreigt met samenscholingsboetes op concerten voor de zorg,nl
7360,"Vorige week spraken de voorzitters van de socialistische partijen al met vier partijen, deze week volgen nog vier andere. Of de N-VA al werd geconsulteerd, wilde niemand dit weekend lossen. “Maar in totaal gaan dus de tien partijen met elkaar praten die de volmachten van de regering steunen. Enkel Vlaams Belang en de PVDA zijn daar niet bij”, zegt De Vadder.\n\nWaarom de socialisten? De PS en de SP.A maken daarvoor gebruik van hun rekenkundig voordeel als “grootste politieke familie”. En daarbij is een speciale rol weggelegd voor Conner Rousseau, de voorzitter van de SP.A, ziet De Vadder: “Hij speelt als het ware een brugfunctie tussen de Franstalige wereld met de PS, en een aantal partijen aan Nederlandstalige zijde, niet in het minst de N-VA. Hij zorgt er bijna voor dat de N-VA de zusterpartij krijgt die ze normaal ontbreekt.”",Kan SP.A-voorzitter Conner Rousseau de brug vormen tussen Franstaligen en de N-VA?,nl
7361,"Hij is een van ’s werelds bekendste mannelijke fotomodellen, met reclameopdrachten voor onder meer Dolce&Gabbana, Dior en Calvin Klein. Hij schitterde zowel op het witte doek, in ""Fifty shades of grey"", als op het tv-scherm, in ""The fall"". Hij heeft intussen ook een ""People’s Choice Award"" in zijn trofeeënkast staan. Maar hij is ook een doodgewone vader met 3 dochters, van wie de oudste, Dulcie en Elva, 6 en 4 jaar oud zijn en zeker in deze tijden van quarantaine met de nodige creativiteit dienen beziggehouden te worden. Dat leidde voor Jamie Dornan alvast tot een geweldige make-over: Jenny!","Dochters geven Jamie Dornan make-over: ""Wel vreemd dat die schoenen zo goed passen?!""",nl
7362,"Sinds twee weken kunnen huisartsen bij hun patiënten testen of ze besmet zijn met het coronavirus. “Maar de tijd tussen de testafname en het resultaat is in vele gevallen te lang”, klaagt Roel Van Giel van Domus Medica.\n\nVolgens de huisartsen is het cruciaal om de testresultaten binnen de 24 uur te krijgen. Maar in de praktijk komen de meeste resultaten pas binnen de 48 uur binnen, en in sommige gevallen duurt het nog langer, zegt Roel Van Giel.","Huisartsen klagen over te trage testresultaten: ""48 uur is te lang""",nl
7363,"Selena Ali, een studente psychologie uit Stabroek, bracht de asielkat Lee mee uit Peru waar ze tot voor enkele weken verbleef voor een stage. Door de coronacrisis moest Selena eind maart vervroegd naar ons land terugkeren. Voor de terugreis kreeg Lee het verplichte vaccin tegen hondsdolheid. Normaal moest hij ook in quarantaine, maar dat gebeurde niet. Daarom wilde het Federaal Agentschap voor de Veiligheid van de Voedselketen (FAVV) het dier laten euthanaseren. Selena weigerde Lee zomaar af te geven. Het voedselagentschap liet daarop een huiszoeking uitvoeren, maar Selna had de kat elders ondergebracht.\n\nHet FAVV liet het daar niet bij en daagde Selena voor de rechter. Het agentschap eist een dwangsom van 5.000 euro per uur dat de kat niet overhandigd wordt. Bovendien wil het FAVV dat Selena in het openbaar niet meer praat over de zaak en eist het 1.000 euro per keer dat ze dat wel doet.",Geen uitspraak in rechtszaak katje Lee: baasje Selena moet voorlopig geen dwangsom betalen,nl
7364,"In 1999 wordt de politieke wereld in Vlaanderen grondig door elkaar geschud. Na de dioxinecrisis is de CVP (nu CD&V) niet langer de grootste partij in Vlaanderen (op het federale niveau), ze wordt nipt (één zetel) kleiner dan de VLD, die daardoor het initiatiefrecht opeist om regeringen te vormen, zowel op het federale niveau als in Vlaanderen.\n\nMaar de drie traditionele partijen (CD&V, Open VLD en SP.A) bereiken op dat moment wel nog altijd 60 procent van de Vlaamse kiezers. Twintig jaar later, in 2019, bereiken ze nog nauwelijks 38,6 procent van de Vlaamse kiezers. En dat wil zeggen dat de drie ideologisch traditionele partijen bijna de helft van hun kiezers verloren.\n\nDie neergang is niet nieuw, hij is eigenlijk al jaren aan de gang. Maar in 2019 lijkt een kantelpunt bereikt. De vraag voor het overleven van de drie traditionele partijen, die alle drie wortels hebben in de ideologische bewegingen uit de 19e eeuw, wordt nu voor het eerst hardop gesteld. En het antwoord luidt steevast: ""We moeten luisteren naar de kiezer"". Maar dat is blijkbaar moeilijker dan gedacht.",Het DNA van Vlaanderen: gaan de traditionele partijen overleven? En wat als N-VA federaal niet mee bestuurt?,nl
7365,"Het lijkt wel alsof de drie politieke partijen die deel uitmaken van de regering van het Waalse Gewest én de Franse Gemeenschap (de PS, de MR én Ecolo) elkaar op dit moment rauw lusten. Wanneer het verplegend personeel de liberale premier Sophie Wilmès de rug toekeert, noemt een liberale partijgenote hen ""verwende kinderen"", die opgezweept werden door de socialistische vakbond. En na de weigering van de MR om de nodige steun te leveren om de oud- voorzitter Zakia Khattabi van Ecolo te benoemen als rechter in het Grondwettelijk Hof, is de sfeer tussen de MR en Ecolo helemaal verzuurd.\n\nMaar wat zijn de gevolgen van die verzuring voor de Waalse en Franstalige regering? En wat zijn de gevolgen van die spanningen op de pogingen om een nieuwe federale regering te vormen, dat vroeg Ivan De Vadder aan Alain Gerlache (RTBF).","PLAN B #29: ""Politieke gemoederen raken verhit in Franstalig België: overzicht van alle spanningen en de gevolgen""",nl
7366,"""We hebben zelf al een heel plan uitgewerkt voor als we weer mogen opengaan"", vertelt Peter Goossens. Dat gaat van alcoholgels voor de klanten tot eilanden in de keuken, zodat er genoeg afstand kan gehouden worden.\n\n""Maar als de overheid zegt dat we bijvoorbeeld maar met de helft van de capaciteit mogen werken, dan kunnen we niet opengaan, dat is niet rendabel."" Ook aan take-away doet de sterrenchef niet mee: ""'t Hof van Cleve steek je niet in een doosje"", klinkt het. ""Bij ons gaat het ook om de beleving.""","Sterrenchef Peter Goossens over sluiting van de horeca: ""Geef ons alsjeblieft een signaal""",nl
7367,"De synthetische drugs zaten verstopt tussen een lading zeep, die in de haven van Antwerpen was verscheept. Van het poeder zouden 37.000 XTC-pillen kunnen worden gemaakt, die in Colombia zo'n 300.000 euro waard zouden zijn. Het is opmerkelijk dat drugs de reis van Antwerpen naar Colombia maken. Meestal gebeuren de onderscheppingen in de omgekeerde richting. Volgens de Colombiaanse politie is het de eerste keer dat er drugs worden gevonden in de havens die goederen vanuit Europa ontvangen.\n\nOns land en Nederland zijn dan ook bekende producenten van XTC, die van hieruit over heel de wereld worden verscheept. In dit geval gaat het gerecht ervan uit dat de XTC een betaling in natura waren voor een lading cocaïne die de omgekeerde reis van Zuid-Amerika naar Europa moest maken of al had gemaakt.",Synthetische drugs uit Antwerpen gevonden in Colombia,nl
7368,"“Mensen beginnen elkaar te bellen. Dat gebeurt."" - Conner Rousseau, SP.A, op 1 mei in “Terzake”\n\n“Deze regering heeft het vertrouwen gekregen voor zes maanden, tot september dus. Ik hoop dat er tegen die datum een echte regering gevormd is.” - premier Sophie Wilmès (MR) in de krant De Zondag\n\n“Wij willen opnieuw aan tafel met de PS.” - N-VA-voorzitter Bart De Wever, ook in De Zondag, twee pagina’s verderop","Na corona, een nieuwe regering? “Mag het alstublieft anders dan het gekissebis van afgelopen jaar?”",nl
7369,"De 50-jarige William ""Roddie"" Bryan werd opgepakt op verdenking van betrokkenheid bij de moord op Arbery in februari. De videobeelden gemaakt met zijn telefoon doken een tijd na de moord online op, waarna het onderzoek naar de feiten werd heropgestart.\n\nIn de opname is te zien hoe Ahmaud Arbery aan het joggen is in een woonwijk van Brunswick. Terwijl hij een witte pick-up passeert waarop een man staat, wordt hij tegengehouden door een tweede man die hem grijpt. Vervolgens klinken drie schoten.\n\nVolgens zijn advocaat is Bryan onschuldig en was hij niet gewapend op het moment van de feiten. Hij zou ook niet hebben overlegd met de twee andere mannen, vader en zoon Gregory en Travis McMichaels. Zij werden eerder al opgepakt en beschuldigd van moord. Ze verklaarden dat ze dachten dat de jogger een inbreker was.",Man opgepakt die moord op zwarte jogger in Georgia filmde,nl
7370,"'Ik was geschokt toen ik erachter kwam dat u, uw regering, heeft besloten om mijzelf en mijn collega's die werken als schoonmakers, portiers en maatschappelijk werkers die allemaal… tegen een minimumloon werken, uit te sluiten. U heeft besloten ons uit te sluiten van de “bereavement scheme”.\n\n“Dus als ik sterf terwijl ik (als schoonmaker) vecht tegen het coronavirus, mag mijn partner ... geen onbepaalde tijd blijven.”","Schoonmaker aan Britse premier Johnson: ""Als ik sterf terwijl ik vecht tegen corona, moet mijn partner het land uit""",nl
7371,"Volgens Groenewegen is het onvermijdelijk dat het spoorbedrijf moet inkrimpen. Het uitgangspunt is echter dat zonder gedwongen ontslagen, maar via natuurlijk verloop, te laten gebeuren.\n\nDe NS wil tot 2025 1,4 miljard euro besparen. ""De productiekosten moeten omlaag"", stelt Groenewegen. ""Maar met behoud van onze prestaties en de klanttevredenheid. Een dwingende voorwaarde is ook dat kaartjes betaalbaar blijven."" De NS rijdt vanaf 2 juni weer grotendeels volgens de reguliere dienstregeling met het maximum aantal treinen, maar met slechts 40 tot 50 procent van de reizigers erin.\n\nGroenewegen stelt dat het bedrijf zich op korte termijn tot de overheid gaat wenden voor steun. Er wordt gewerkt aan een plan hiervoor, zegt hij tegen de krant, dat in juli klaar moet zijn.\n\nDat de NS over vijf jaar pas weer verwacht het aantal reizigers van voor de crisis te vervoeren, komt volgens Groenewegen onder meer doordat het woon-werkverkeer gaat veranderen. Ook doen bedrijven goede ervaringen op met thuiswerken en gaat ook het hoger onderwijs meer op afstand werken, zegt hij. ""In onze prognose zitten we in 2024 nog 7 procent onder het niveau van 2019. We denken dat we pas in de loop van 2025 op 1,3 miljoen reizigers per dag zitten, het aantal van voor de crisis.""",Nederlandse spoorwegmaatschappij NS moet inkrimpen,nl
7372,"Ook het thema van de treurende moeder duikt in beide tijdperken op. Als pieta - Maria die haar dode zoon Jezus in de armen houdt - of die hem later beweent bij zijn graf. Middeleeuwse meesters beeldden dit vaak af. Constantin Meunier eeuwen later ook. Hij ging geregeld op retraite bij de trappisten van Westmalle en maakte nogal wat religieus geïnspireerd of neogotisch werk. Tegelijk is Meunier de verslaggever van de sociale ellende van de 19e eeuw. Denk maar aan zijn ""Monument van de Arbeid"" naast de brug over het kanaal in Laken.\n\nHet religieuze en het sociale komen samen in ""Het grauwvuur"", een van de pakkendste werken in Leuven. Een moeder staat diep gebogen over het lange, magere, morsdode lichaam van haar zoon-mijnwerker. Meunier was getuige toen in 1887 in Quaregnon de lichamen van 120 mijnwerkers werden geborgen. Omgekomen door een ontploffing van steenkoolstof.","""De denker"" van Rodin voor jou alleen: museum M Leuven geeft bezoeker alle ruimte",nl
7373,"De Amerikaanse politoloog Ian Bremmer spreekt over de coronacrisis als de eerste ""G0-crisis"". Hij bedoelt een crisis zonder G7 of G8, een crisis zonder echte wereldleiders dus die de wereld richting kunnen geven. Zoals dat na de Tweede Wereldoorlog gebeurde, toen de Verenigde Staten met het Marshallplan de wereldeconomie weer op de rails zetten. Koen Schoors ziet de VS zich nu terugtrekken uit de wereld, ziet China als dictatuur niet in staat om over te nemen, maar ziet wel kiemen in de Europese aanpak: ""Europa probeert op zijn eigen bureaucratische manier een wereldconferentie bijeen te krijgen, onder impuls van Ursula von der Leyen, om een vaccin te ontwikkelen waartoe ook arme landen toegang krijgen. Dat wijst op wereldleiderschap."" Zorgen voor een vaccin is één ding, welke wereldleider zal zorgen dat de wereldeconomie niet langer als een virusfabriek functioneert, is een ander paar mouwen.","Podvis: Als de maskers gevallen zijn, de wereld na corona",nl
7374,"“De man die wordt opgepakt, is de dader van een diefstal met geweld waarbij een mes werd gebruikt”, zegt een woordvoerder van de politie. “Na afloop hebben we uiteraard klacht ingediend voor het geweld dat gebruikt werd tegen onze mensen. Het onderzoek loopt nu om de verdachten te identificeren.” Het Brusselse parket bevestigt intussen dat er een onderzoek is geopend naar opzettelijke slagen en verwondingen.\n\nVolgens de politiewoordvoerder raakte een van de twee betrokken politie-inspecteurs gewond bij de arrestatie. Het gaat om de man die op het filmpje een trap in het aangezicht krijgt. ""Hij heeft een hersenschudding opgelopen en een gebroken neus.""","Politievakbond deelt beelden van geweld tegen agenten in Anderlecht: ""Overheid moet nultolerantie opleggen""",nl
7375,"De Europese keuringsinstanties kenden het probleem van de achterhaalde roetmeting en de fraude met roetfilters al langer. In 2015 kwamen ze met studies over het illegaal weghalen van roetfilters, een praktijk die miljoenen diesels in Europa en tienduizenden in België zou treffen.\n\nZe stelden ook oplossingen voor: moderne meetapparaten die de uitgestoten roetdeeltjes effectief konden tellen. Daarmee kon de keuring fraudeurs feilloos opsporen: een dieselauto met een roetfilter stoot amper nog een paar duizend roetddeeltjes uit, een gefraudeerde zonder filter meer dan een miljoen. Een makkelijke prooi voor de moderne apparaten, dus. Maar de keuring kreeg weinig gehoor.",Hoe de bestrijding van illegale vervuilende diesels dreigt stil te vallen,nl
7376,"Maar wat normaal gezien als een van de grote zwaktes beschouwd wordt van de Russische economie, is vandaag misschien wel een van de sterktes. “Slechts een kwart van de Russische bevolking werkt voor kmo’s,” legt Johan Vanderplaetse uit. Hij is CEO van Schneider Electric en voorzitter van de Belgian-Russian Business Club in Moskou.\n\n""De overgrote meerderheid van de Russen werkt voor grote bedrijven, staatsbedrijven in de oliesector of de staalsector, bijvoorbeeld. En die draaien vandaag nog steeds. Ironisch genoeg betekent dit dus dat de meeste Russen wel nog hun loon behouden. En dat helpt de grootste schokken op te vangen.”",Hoe Rusland de coronacijfers oppoetst en dokters en ondernemers in de kou laat staan,nl
7377,"Zolang geen vaccin is gevonden tegen het coronavirus, zullen we in een anderhalvemetermaatschappij moeten leven. Een vaccin zorgt ervoor dat ons lichaam het coronavirus kan stoppen voor we ziek worden. Wetenschapper Hetty Helsmoortel legt helder uit waarom het niet vanzelfsprekend is om het snel klaar te hebben.",BEKIJK: Waarom moeten we zo lang wachten op een vaccin tegen het coronavirus?,nl
7379,"Samen met een collega gaat Dick een lange tijd doorbrengen rond het VRT-gebouw. De meeste tijd spendeert hij er ’s avonds en ’s nachts. ""Er is veel meer natuur te zien dan dat de meeste mensen denken"", zegt hij. ""Het is wel zo dat op een plek als dit de natuur zelf pas ’s nachts tevoorschijn komt. Als je weet waar en hoe je moet kijken, ga je zoveel meer zien dan je op voorhand gedacht had.""\n\nLees verder onder de video van een babyvosje dat voorzichtig zijn eerste stapjes uit de veilige vossenburcht zet:","Natuurdocumentaire in de achtertuin van de VRT: ""Een vos op\neen dak, dat had ik nog nooit gezien""",nl
7381,"Bij Michael Freilich was het minder duidelijk waarom hij de hashtag gebruikte. Toen we hem de vraag stelden, liet Freilich weten dat we er niet te veel achter moeten zoeken. “Soms gebruikt mijn socialmedia-medewerker een hashtag die op dat moment trending is om op die manier meer publiek te bereiken. In dit geval was dat met een kwinkslag naar een ander dossier. Maar verder heb ik geen mening over #Obamagate. Dat lijken me in eerste instantie allemaal verzinsels te zijn, een Trumpiaanse manier om de aandacht te trekken.”",Wat is #Obamagate en waar komt het zo plots vandaan?,nl
7383,"Amper 11 was hij, toen André Vermeulen het Songfestival ontdekte in 1967. ""Ik was meteen verkocht"", zegt hij daarover. De grootste muziekwedstrijd ter wereld heeft hem daarna nooit meer losgelaten. Begin jaren 90 werd Vermeulen commentator voor de VRT, en de voorbije decennia maakte hij tal van journaalreportages over kandidaten en hun prestaties op het Europese muziektoneel.\n\nMet amper één overwinning in 65 jaar tijd behoort België zeker niet tot de meest succesvolle Songfestivallanden. Al had dat volgens Vermeulen anders kunnen lopen. Samen met hem blikken we terug op het moment dat België op een zucht na won in 2003, en dat de beste Belgische kandidaat in lange tijd kans maakte op de winst in 2015. En dat is er nog de vraag van één miljoen: bestaat er een gouden formule om het Songfestival te winnen? En waarom houdt de holebigemeenschap eigenlijk zo van het Songfestival? André Vermeulen heeft er een verklaring voor.","Geen Songfestival dit jaar, maar kenner André Vermeulen duikt in archief: herbeleef hier enkele opmerkelijke passages",nl
7384,"Deze race Biden-Trump wordt een volksraadpleging over Donald Trump. Vergeet al de rest. Voor of tegen Trump? Daar, en daar alleen, gaat het over op 3 november 2020.\n\nDe Amerikaanse kiezer moet diep nadenken over een stortvloed aan feiten en gebeurtenissen. De werkende klasse heeft de lonen niét zien stijgen tot een fatsoenlijk niveau. De rijkdom van Wall Street is nog altijd niét doorgesijpeld naar de Amerikaanse werkmens. De torenhoge kosten voor huisvesting, de ziekteverzekering, en hoger onderwijs blijven de modale Amerikaan grote zorgen baren.\n\nTrump is bij het overgrote deel van zijn achterban populair gebleven. Hij is hun favoriete rebel. De Republikeinse Partij werd helemaal de Trumppartij. De macht die hij heeft over zijn kiezers houdt de Republikeinen in een wurggreep. Fox Nieuws is een ongeëvenaard en dodelijk wapen in Trumps oorlogsarsenaal.\n\nKan Joe Biden, nu zelf belaagd door een aanklacht van seksueel grensoverschrijdend gedrag, de Amerikanen overtuigen om opnieuw een Democraat naar het Witte Huis te sturen? Het wordt een dubbeltje op zijn kant. Maar dat het een referendum wordt over Donald Trump: dat staat als een paal boven water.","Podcast: de pantoffel tegen de sloopkogel, kan Joe Biden Donald Trump verslaan?",nl
7385,Ook dat nog Brit zoekt nieuwe hond en vindt… eigen hond,Terzake,nl
7386,"Alles wijst erop dat we afstevenen op een droge zomer, al voor het vierde jaar op rij. Het oppompverbod dat deze week inging, kwam nooit eerder zo vroeg. Maar maatregelen en noodplannen alleen gaan het niet oplossen. “Water is steeds meer een luxeproduct. We moeten er dus op een andere manier naar kijken en ons gedrag aanpassen.”","Nu al “historisch droog”, wat kunnen we daaraan doen? “We mo...",nl
7387,Ook dat nog Brit zoekt nieuwe hond en vindt… eigen hond,De afspraak,nl
7388,"Het onderwijsoverleg heeft de knoop doorgehakt over hoe het verder moet met het schooljaar. Vanaf 2 juni zullen alle leerlingen minstens één dag terechtkunnen in de scholen. Al passeert het advies eerst nog via de Nationale Veiligheidsraad. Al heeft het er alles van weg dat de Veiligheidsraad dat advies zal volgen. De GEES, de experts die zich buigen over de exitstrategie, heeft al laten verstaan dat kinderen onder twaalf jaar terug naar school laten gaan, geen probleem is.\n\n“We geven aan alle leerlingen iets om naar uit te kijken. Zelfs een beperkte terugkeer naar school maakt een enorm verschil”, zegt minister van Onderwijs Ben Weyts (N-VA).\n\nIn het kleuteronderwijs zijn vanaf dan alle kleuters “voltijds” welkom. De dagopvang vervalt dan ook. De klasgroep wordt als de “bubbel” aanzien, ook al zitten er meer dan twintig kinderen per klas. Aan social distancing moeten de kinderen zich niet houden en de leerkrachten moeten geen mondmaskers dragen in de klas. Die mondmaskers blijven wel verplicht bij contact met de ouders.\n\nIn het basisonderwijs zijn ook alle leerlingen weer welkom, maar zij zullen maar voor minstens de helft van de lestijd naar school moeten, met een maximum van vier dagen per week. Nu lopen enkel de scholieren uit het eerste, tweede en zesde leerjaar fysiek les. Het is aan de scholen om zelf uit te maken wat haalbaar is. Hier blijft social distancing in de klas wel overeind. Wel vraagt het onderwijsveld een advies aan de GEES om te kijken of klasgroepen niet opgetrokken kunnen worden tot maximaal 20 leerlingen. Als de oppervlakte het toe laat tenminste. Mondmaskers blijven verplicht voor leerkrachten. Op de speelplaats spelen de kinderen per contactbubbel, maar mogen ze de social distancing achter zich laten. Handen wassen blijft ook hier essentieel.\n\nIn het secundair onderwijs zullen ook de leerlingen van het tweede en het vierde jaar terugkeren vanaf 2 juni. Ze krijgen maximum 2 volle dagen of vier halve dagen les. Op vandaag zijn het enkel de laatstejaars die fysiek in de klas moeten zijn.\n\nVoor de leerlingen uit het eerste, derde en vijfde jaar wordt ten minste één dag georganiseerd om hen terug op school uit te nodigen als “afsluiter” van hun leerjaar. Voor 2 juni moeten de scholen duidelijkheid kunnen geven van hoe die lessen er moeten uitzien. In het secundair blijven de afspraken voor social distancing en contactbubbels overeind.\n\nPositief onthaald\n\n“Nu de cijfers gunstig evolueren en op alle vlakken de maatschappij opnieuw soepeler wordt, moet ook het onderwijs stappen vooruit kunnen zetten. Het is ons doel om het leerrecht en de beste onderwijskansen voor alle leerlingen maximaal te herstellen. We zijn tevreden dat de virologen ons nu die ruimte geven.” Dat zegt Patriek Delbaere, algemeen directeur OVSG, in een reactie op de uitkomst van het onderwijsoverleg vrijdag.\n\nDe OVSG (Onderwijsvereniging van Steden en Gemeenten) onderschrijft samen met de andere onderwijsverstrekkers de voorstellen.\n\nOok kinderrechtencommissaris Caroline Vrijens noemt het een “positief signaal” dat de Vlaamse onderwijspartners het licht op groen zetten voor een bredere heropening van de scholen vanaf 2 juni. “Dit geeft perspectief, al wachten we wel af hoe de scholen dat in de praktijk zullen kunnen organiseren.”\n\nDirecteur-generaal bij Katholiek Onderwijs Vlaanderen Lieven Boeve is tevreden over de uitkomst van het overleg met Vlaams minister van Onderwijs Ben Weyts. “We wilden zoveel mogelijk kinderen naar school krijgen en die ambitie hebben we kunnen realiseren”, zegt Boeve.",Vanaf 2 juni kleuters en basisscholieren terug naar school,nl
7390,"Mons / La Louvière - Het moest voor hen een dag uit de duizend worden, ideaal om te genieten van de zon en de kalmte rond een visvijver die zij pas onlangs in Thieu, in Henegouwen, ontdekt hadden. Niets liet vermoeden wat Quentin en Christel, allebei 39 jaar, te wachten stond. En toch werden zij enkele uren later genadeloos vermoord, doorzeefd met kogels. De speurders staan met de handen in het haar.\n\nDe visvijvers van Renardise in Thieu worden al lang op prijs gesteld door de hengelaars uit de streek tussen Mons en La Louvière. Niets lijkt er ooit de rust te kunnen verstoren. Maar sinds enkele dagen heerst er een sfeer van angst, sinds een koppeltje vissers er in duistere omstandigheden vermoord werd. Door onbekenden.\n\nOmstreeks 16.30 uur hadden alle vissers de vijvers van Renardise verlaten. Op Quentin en Christel na. Toen hoorde een buurman een reeks schoten. “Ik dacht dat het voetzoekers waren. Of geweerschoten, maar dat baarde mij niet meteen zorgen. Er wordt in de omgeving geregeld gejaagd, dus schoten hoor je hier wel vaker.” Volgens een andere buurman “leek het wel op een salvo van een automatisch vuurwapen”. Toch was het nog een derde buur die alarm sloeg, nadat hij een ietwat dronken man in het struikgewas had ontdekt.\n\nQuentin Fanciullino was een joviale kerel Foto: rr\n\nOnbekende in de struiken\n\nToen de politie ter plekke arriveerde, was de dronken onbekende met de noorderzon verdwenen. De zoektocht leverde de politie echter een weerzinwekkend tafereel op. Op de oever van de vijver lagen de levenloze lichamen van Quentin Fanciullino en zijn vriendin Christel. Doorzeefd met kogels. “Afgemaakt met een of meer kogels door het hoofd. Het lijkt wel een doelgerichte executie”, aldus het parket van Mons. Maar van enig spoor naar de dader(s) was en is er nog steeds geen enkel spoor. Was het de dronken man in de struiken, die zijn dronkenschap veinsde om aan de buurman te ontsnappen? Niemand die het weet. De speurders duiken dan ook in het persoonlijke verleden van de slachtoffers om een reden te vinden waarvoor zij, of tenminste één van de twee, moesten boeten.\n\nDe vijvers van Renardise zijn een gekende plaats om te vissen Foto: Sudpresse\n\n“Het is pas de tweede keer dat zij hier kwamen vissen”, zegt Jacques Sottiau, voorzitter van een club forelvissers die er zijn hoofdkwartier heeft opgeslagen. Quentin was nochtans een verwoed visser. En hij woonde in het nabijgelegen Le Roeulx. Zijn nieuwe vriendin, Christel, kwam uit de streek van Charleroi. “Ze kennen elkaar nog niet lang”, zegt een vriend van Quentin. “Anders had hij er mij zeker over gesproken, maar ik was helemaal niet op de hoogte van zijn nieuwe relatie.”\n\nQuentin en Christel wilden dus gewoon met elkaar genieten van een prachtige dag. “Zij hadden daarvoor al het nodige meegenomen”, vertelt Sottiau. Maar de voorzitter was ook getuige, helaas slechts oorgetuige, van een scène die van doorslaggevend belang kan zijn om het mysterie rond de brutale dood van Quentin en Christel op te lossen. “In de buurt van het toilet hoorde ik de vrouw (Christel, nvdr.) in het Italiaanse met een man praten. Het gesprek ontaardde in een hoogoplopende ruzie, die plots werd onderbroken.” Waarna Christel naar Quentin is teruggekeerd. Met wie zij ruzie kreeg, is een raadsel. Heeft die onbekende het koppel een paar uur later doodgeschoten? En zo ja, waarom dan?\n\nNog niet opgelost\n\nDominique Dewitte Foto: RR\n\nHet is al de tweede keer in een paar weken tijd dat de Henegouwse speurders geconfronteerd worden met een mysterieuze dood. Op 1 mei werd in Herquegies, nabij Frasnes-lez-Anvaing, de 55-jarige landbouwer Dominique Dewitte dood in zijn auto aangetroffen. Volgens de speurders ging het om een gewelddadige dood, maar tot dusver tasten zij ook in deze zaak in het duister.\n\nLEES OOK. Doodgeslagen en in zijn auto gedumpt: nog steeds mysterie rond dood van joviale landbouwer (+)",Politie vindt koppel doorzeefd met kogels op oevers van visv... (Binnenland),nl
7391,Ook dat nog Brit zoekt nieuwe hond en vindt… eigen hond,Villa Politica,nl
7392,"Covid-19-patiënten die op intensieve zorg lagen, moeten alles opnieuw leren. De angst om te sterven leidt paradoxaal genoeg soms naar een doodsverlangen. “Veel patiënten vragen ons een pilletje.”\n\n“Ik ben zo hard geschrokken dat ik er nog ben. Dat ik nog leef.” De 73-jarige Ignace Boterman mocht vorige week het Universitair Ziekenhuis in Brussel verlaten. Hij verbleef er 55 dagen, bijna twee maanden ...","De lange, moeizame terugweg na corona: “Bijna al mijn spiere...",nl
7393,"In het noordoosten van Rusland is vrijdag voor het eerst een drijvende kerncentrale in gebruik genomen. Na de laatste inspecties, werd het licht op groen gezet voor de opstart van de twee kernreactoren aan boord van de “Akademik Lomonosov”, zo meldt het Russische atoomconcern Rosatom vrijdag.\n\nDe “Akademik Lomonosov”, die in de buurt van de stad Pevek in de Noordelijke IJszee voor anker ligt, is daarmee de “meest noordelijke kerncentrale ter wereld”, zo klinkt het.\n\nRusland wil met die centrale de komende veertig jaar de afgelegen regio van energie voorzien. Op die manier kan ook stroom worden geleverd aan boorplatforms op zee.\n\nMaar het project is erg omstreden. Milieuactivisten waarschuwen voor “een drijvende Tsjernobyl” of “een nucleaire Titanic”. Ze vrezen voor een mogelijke ramp in de Noordelijke IJszee. Volgens hen is het schip kwetsbaar voor stormweer en is het ook niet mogelijk het volledig te beschermen tegen externe bedreigingen.\n\nRusland wil de drijvende kerncentrales, die eruitzien als normale schepen, in de toekomst ook aan andere landen verkopen.",Russische drijvende kerncentrale ondanks kritiek in gebruik ...,nl
7394,Koksijde / Kortrijk -\n\nEen vrouw van middelbare leeftijd riskeert een effectieve celstraf voor de jarenlange belaging van haar buren. De burenruzies begonnen na twee bouwdossiers. “Sindsdien belaagt ze iedereen door te gluren en te staren. Het leidt tot enorme stress.”,Vrouw riskeert celstraf voor jarenlange belaging buren: “Ze is specialiste in het gluren”,nl
7395,Ook dat nog Brit zoekt nieuwe hond en vindt… eigen hond,"""De zevende dag""",nl
7396,"Bart Tommelein heeft een tik gekregen bij de voorzittersverkiezing van Open VLD. ‘Ik hoop dat ook punten uit mijn programma ter harte worden genomen.’\n\nEgbert Lachaert volgt Gwendolyn Rutten op als voorzitter van Open VLD. Hij haalde ruim twee keer meer stemmen dan zijn dichtste rivaal Bart Tommelein. Tommelein geeft toe dat Egbert Lachaert de voorzittersverkiezing duidelijk heeft gewonnen, maar hij hoopt dat de partij daarmee niet rechtser wordt. ‘Als dertig procent van de mensen voor mij stemt, betekent dit dat heel wat mensen een breed liberalisme willen, een volksliberalisme. Ik hoop dat het volgend partijbestuur samen met de voorzitter ook punten uit mijn plan ter harte neemt. Ik hoop dat deze partij geen rechtse partij wordt. Ik denk dat de mensen die voor mij gestemd hebben, zich daar niet in thuisvoelen.’\n\nDe Oostendse burgemeester verklaart zijn zware verliescijfers deels aan de lage opkomst. ‘Dat was niet in mijn voordeel. De uitslag is zeer duidelijk. De leden hebben gekozen, en de zwijgende meerderheid die niet gestemd heeft, heeft ongelijk’\n\nDe lage opkomst wijt hij onder meer aan het feit dat er enkel digitaal kon worden gestemd en volgens hem heeft ook corona ‘wat roet in het eten gegooid’. Hij ziet ook een les in de voorbije verkiezing. ‘De leden zijn niet genoeg gemotiveerd, werden niet genoeg betrokken en hebben het aan zich laten voorbijgaan.’\n\nAmpe: ‘Gekozen voor klassiek liberale koers’\n\nEls Ampe overtuigde iets meer dan 7 procent van de Open VLD’ers om voor haar te stemmen. Ondernemer Stefaan Nuytten bleef steken op net geen 2 procent. Els Ampe, die nipt het partijbestuur haalde, gaf aan ‘voor de basis te blijven knokken’. ‘De mensen hebben duidelijk gekozen voor een klasssiek liberale koers, en dat vind ik wel goed.’\n\nAmpe kreeg nogal wat kritiek over de soms forse filmpjes met kritiek op de coronamaatregelen die ze via twitter verspreidde, terwijl er net was gevraagd een serene campagne te voeren. Ze blijft alleszins achter die campagne staan.\n\nNuytten drukte zijn vertrouwen uit in hoe Lachaert de relance na de coronacrisis zal aanpakken.\n\nbekijk ook\n\nEls Ampe (Open VLD) heeft geen spijt van spraakmakende verkiezingscampagne: “Ik blijf knokken voor de basis”\n\nVideo: Belga\n\nEgbert Lachaert wordt nieuwe voorzitter van Open VLD: “We sluiten een hoofdstuk af en een nieuw begint”",Ontgoochelde Tommelein: “Ik hoop dat Open VLD geen rechtse p...,nl
7397,"Koksijde - Nu de tweedeverblijvers naar de kust kunnen trekken, maakt Marc Vanden Bussche (LB), burgemeester van Koksijde, zich zorgen. “Wij weten niet wie naar onze gemeente komt en kunnen de situatie dus moeilijker controleren”, zegt hij. “Stel dat iemand in Sint-Truiden besmet raakt en in quarantaine geplaatst wordt. Zijn nauwe contacten moeten dan ook binnenblijven, maar die mensen komen misschien naar hun tweede verblijf aan zee om het uit te zitten en gaan hier naar de winkel en de apotheek.”\n\n“Voor ons is het heel moeilijk om dat soort situaties in de gaten te houden”, vervolgt Vanden Bussche. “Kunnen zij die quarantaine hier goed volhouden? Thuis is er meestal een voldoende groot netwerk dat hen helpt bij het thuisblijven. Dat netwerk doet bijvoorbeeld de boodschappen, maar hier aan zee ontbreekt dat vaak. Om een tweede golf te vermijden, is het belangrijk dat de lokale besturen dat mee kunnen opvolgen. Ons systeem van contact tracing zet mensen wel in quarantaine, maar volgt hen later niet meer op.”\n\nVolgens Joris Moonens van Agentschap Zorg en Gezondheid ziet het er voorlopig niet naar uit dat zoiets in werking kan treden. “We zijn nu nog druk bezig met het systeem zelf goed te laten draaien. Nadien kunnen we onderzoeken of zo’n koppeling naar lokale besturen mogelijk is, maar privégegevens doorgeven zal heel moeilijk worden. Er is op voorhand nadrukkelijk gecommuniceerd dat je informatie veilig is bij de contact tracers. Als we het toch weer gaan doorspelen aan anderen, zullen mensen misschien weer minder geneigd zijn om alles te vertellen over hun contacten.”","Burgemeester Koksijde wil informatie van contact tracers, ma... (Koksijde)",nl
7398,"Vrijdag is een passagiersvliegtuig met meer dan 100 inzittenden kort voor de landing neergestort op een woonwijk nabij de Pakistaanse stad Karachi. Er zouden minstens twee overlevenden zijn en ook al 40 doden. Dat melden de burgerluchtvaartautoriteit en de hulpdiensten.\n\nEen passagiersvliegtuig met 99 passagiers en 8 bemanningsleden aan boord is kort voor de landing neergestort op een woonwijk nabij de Pakistaanse stad Karachi, in het zuiden van het land. Dat meldt de Pakistaanse luchtvaartautoriteit. Het gaat om een Airbus A320 van Pakistan International Airlines op weg van de oostelijke stad Lahore naar Karachi. Over de oorzaak van de crash is nog geen duidelijkheid. Bij de crash zijn ook een aantal huizen beschadigd. De omgeving is afgezet door politie en paramilitairen. Er is een reddingsoperatie aan de gang. De Pakistaanse tv-zender Geo toont beelden van de plek, een dichtbevolkt gebied. Een dikke zwarte rookwolk is boven de plek van het ongeval te zien.\n\nReddingswerkers doorzoeken de wrakstukken en hebben tot nu toe een tiental lichamen geborgen volgens Ismail Khosa, een woordvoerder van de burgerluchtvaartautoriteit. Daarbij zijn al twee overlevenden gevonden. Een van de twee overlevenden is het hoofd van een commerciële bank. De premier van de provincie Sind, Murad Ali Shah, sprak met hem in het ziekenhuis en zegt dat zijn toestand stabiel is. Luchtvaartmaatschappij Pakistan International Airlines denkt dat er mogelijk nog overlevenden zijn.\n\nDe burgemeester van Karachi zei eerder dat er “ geen overlevenden” zouden zijn onder de mensen aan boord van het vliegtuig, maar dit moet nog bevestigd worden. “We hebben tot nu toe 40 lichamen geborgen”, zei majoor Mohammad Mansoor van de Pakistaanse Rangers, een paramilitaire eenheid. Het gaat om een voorlopige balans.\n\nTechnische problemen\n\nDe Pakistaanse tv-zender Geo toont beelden van de plek, een dichtbevolkt gebied. De buurt heeft de naam “Model Colony”, en ligt op 2 km van de landingsbaan. Een dikke zwarte rookwolk is boven de plek van het ongeval te zien.\n\nDe controletoren had de piloot gevraagd te landen, maar hij antwoordde dat het vliegtuig een technisch probleem had, aldus een topman van Pakistan International Airlines. “De exacte problemen zullen we kennen na onderzoek.”\n\nDe binnenlandse vluchten in Pakistan waren pas enkele dagen geleden hervat. Internationale vluchten van en naar Pakistan zouden pas eind deze maand hervat worden.\n\nHet is de tweede keer in minder dan vier jaar dat de Pakistaanse luchtvaartmaatschappij te maken krijgt met een crash. Eind 2016 stapte de voorzitter van de maatschappij op, kort nadat een vliegtuig met aan boord 47 mensen crashte in het bergachtige noorden van het land.\n\nPia Plane airbus 320 crash near karachi airport,hits 4 to 5 houses,91 passenger onboard.#planecrash pic.twitter.com/NtetVn0BzM — Khurram Ansari (@khurram143) May 22, 2020\n\n#BREAKING: A passenger plane of Pakistan International Airlines (PIA) crashed on Friday afternoon in Pakistan's southern port city of Karachi, local media reported. There are no reports about how many passengers were on board. pic.twitter.com/IidKYcckFd — Global Times (@globaltimesnews) May 22, 2020\n\nFoto: AFP\n\nFoto: AFP\n\nFoto: AFP\n\nFoto: EPA-EFE\n\nFoto: AFP",Airbus met meer dan 100 mensen aan boord gecrasht op woonwijk in Pakistan: minstens 40 doden,nl
7399,"In ""Pride is protest"" zien we hoe Marieke Dermul de prideparade in New York vorig jaar heeft beleefd. De documentaire wordt zaterdag op Canvas uitgezonden en streamt ook op canvas.be. Een andere documentaire op canvas.be is ""Mother"" van filmmaker Kristof Bilsen. Hij neemt ons mee naar Thailand waar westerse Alzheimerpatiënten worden verzorgd door moeders die daarvoor hun eigen kinderen moeten achterlaten. ""Façades"" is de breekbare film van Kaat Beels en Nathalie Basteyns waarin actrice Natali Broods zich ontfermt over haar dementerende vader. De maskers vallen af en familiegeheimen komen aan het licht.\n\nDe Vlaamse film ""Bastaard"" is een kinky thriller van een gezin dat een zoon verliest. Een dakloze tiener neemt zijn plaats in en dat loopt een beetje fout af. De film is te streamen op Netflix. ""Dagen zonder lief"" van Felix Van Groeningen is een hele mooie melodieuze mijmering over afscheid nemen van de jeugd. Deze aanrader met prachtige muziek van Jef Neve is net als ""Façades"" te bekijken op lumierefilms.be.\n\nMeer info en fragmenten uit al deze docu's en films ziet u helemaal gratis in onderstaande video:\n\n",Kijktips van Ward Verrijcken: 5 sterke Vlaamse docu's en films in streamingland,nl
7400,"De spoorlijn Lanaken-Maastricht wordt definitief uit exploitatie genomen. Dat heeft de raad van bestuur van Infrabel beslist nadat een nieuw onderzoek aangaf dat de goederenspoorlijn geen toekomst meer heeft. Nochtans werd er door verschillende regeringen samen maar liefst 32 miljoen euro in het project gepompt.\n\n“Dit is een droom, een begin van veel meer. Over een paar jaar moeten er treinen met passagiers rijden tussen Hasselt en Maastricht. Dat is pas Europa dichter bij de mensen brengen.” Lang ...","Tientallen miljoenen investeringen voor 6 kilometer rails, maar doek valt definitief over spoorlijn Lanaken-Maastricht",nl
7401,"De grootste studie tot nog toe naar malariamiddel hydroxychloroquine is vernietigend voor het gebruik ervan bij Covid-19-patiënten. Amerikaanse wetenschappers analyseerden de behandeling van 96.000 patiënten wereldwijd en concluderen dat het ronduit gevaarlijk is. Het geneesmiddel verhoogt beduidend de kans op overlijden en hartritmestoornissen. “Als er ooit hoop was voor dit medicijn tegen covid, dan is dit de dood ervan”, zegt cardioloog Eric Topol in The Washington Post.\n\nVan de 96.000 bestudeerde patiënten kregen zo’n 15.000 hydroxychloroquine of de variant chloroquine toegediend. De resultaten van de analyse, gepubliceerd in vakblad The Lancet, zijn frappant. De patiënten met (hydroxy)chloroquine hadden 34 procent meer kans op overlijden én 137 procent meer kans op hartritmestoornissen. De combinatie van het malariamiddel met antibiotica is nog dodelijker, dan neemt de kans op overlijden toe met 45 procent en de kans op hartritmestoornissen stijgt met maar liefst 411 procent.\n\nLEES OOK: België neemt niet deel aan internationale studie naar middel dat Trump neemt tegen besmetting met coronavirus\n\nEen topkandidaat in de zoektocht naar een geneesmiddel tegen het coronavirus is het malariamiddel al eventjes niet meer. Na een voorbarige Franse studie pakten presidenten Emmanuel Macron en vooral Donald Trump uit met het nieuwe ‘wondermiddel’. Vandaag lijkt enkel Trump nog te geloven in het medicijn. Hij blijft het promoten en gaf onlangs zelfs toe dat hij het preventief inneemt.\n\nDat zou hij beter niet doen. Sinds de Franse studie toonden meerdere onderzoeken aan dat hydroxychloroquine naar alle waarschijnlijkheid niet werkt. Nu wordt ook steeds duidelijker dat het zelfs gevaarlijk is. Begin juni volgt wellicht een definitief oordeel over het gebruik van het malariamiddel tegen Covid-19. Dan kennen we de resultaten van een groot Engels onderzoek met duizenden deelnemers.",‘Wondermiddel’ van Trump opnieuw zwaar gebuisd: verhoogde ka...,nl
7402,"Sint-Niklaas - In de Pastoor De Meerleerstraat in Sint-Niklaas is vanmiddag een fietser levensgevaarlijk gewond geraakt. De man is ondertussen stabiel.\n\nDe hulpdiensten kregen omstreeks 13.30 uur een oproep dat er een fietser gevallen was. Het slachtoffer, een man van 69 uit Sint-Niklaas, liep daarbij een zware hoofdwonde op. Een ziekenwagen en MUG snelden ter plaatse en brachten het slachtoffer met levensbedreigende verwondingen naar het AZ Nikolaas over.\n\nOmdat het niet helemaal duidelijk was wat er zich precies had afgespeeld kwam er een verkeersdeskundige van het parket ter plaatse. Het slachtoffer bleek ten val gekomen nadat hij de controle over zij stuur verloor.\n\nOndertussen is de toestand van de man stabiel.",Fietser levensgevaarlijk gewond in Sint-Niklaas,nl
7403,"Kortrijk - De omgeving van het Volksplein in Kortrijk was vrijdagmiddag urenlang afgesloten nadat een gevaarlijke man er zich had verschanst in zijn woning. Speciale eenheden moesten ter plaatse komen om de 33-jarige Pool naar buiten te halen.\n\nDe problemen in de Sint-Rochuslaan, waar de man in een huis met een zevental armetierige studio’s verbleef, begonnen al enkele dagen geleden. “De man zorgde voor overlast in de straat”, zeggen buurtbewoners. “Hij liep met een mes rond of begon plots te fitnessen midden op de baan.”\n\nVrijdag rond 10.40 uur kwam er hij de politie weer een melding binnen dat de man voor overlast zorgde. Toen de inspecteurs ter plaatse gingen, escaleerde de situatie. De man uitte bedreigingen aan het adres van de politie en verschanste zich in zijn woonst. “Hij gedroeg zich weerspannig en had messen en naar verluidt zelfs een bijl bij”, zegt burgemeester Vincent Van Quickenborne. “Hij barricadeerde zijn woning en sloot zichzelf op.” (Lees verder onder de video)\n\nVideo: Geoffrey Sabbe\n\nOmdat de man, die allesbehalve een onbekende is voor de politie en het gerecht, een gevaar was voor zichzelf en zijn omgeving besliste de politie om geen enkel risico te nemen. Er werd steun gevraagd van de federale politie, die speciale eenheden vanuit Gent naar Kortrijk stuurde. De volledige omgeving rond het Volksplein werd afgesloten. Er werd een veiligheidszone afgebakend en iedereen werd gevraagd binnen te blijven.\n\nIets voor 13 uur kwamen de eerste speciale eenheden toe en werd er overgegaan tot actie. “Er werd eerst een poos onderhandeld met de man”, zegt Van Quickenborne. “Daarna werd hij overmeesterd.”\n\nHet tafereel speelde zich af op de gelijkvloerse verdieping van het grote huis vlak bij jeugdhuis The Pit’s. De man leefde er in schrijnende omstandigheden aan de achterkant van het gebouw. Toen de eenheden het huis binnenvielen, moesten ze eerst nog een heleboel rommel verplaatsen. Spullen die de man had gebruikt om de deur te barricaderen. (Lees verder onder de foto)\n\nFoto: gsd\n\nRond 14.20 uur was er plots een enorme knal te horen. Tien minuten later gingen ambulanciers het huis binnen. Kort daarna werd de verdachte naar buiten gebracht. Geboeid werd hij in een combi gestopt en weggebracht. “De knal was een techniek van de speciale eenheden om hem in een stresssituatie te brengen zodat hij zich zou overgeven, wat ook gelukt is”, aldus de burgemeester. “De man leeft van een uitkering en zorgde al vaak voor overlast. Zulke mensen kunnen we missen als kiespijn in onze stad.”\n\nDe 33-jarige Pool werd gearresteerd en verhoord. De politie deed ook nog een zoeking in zijn studio. Volgens buurtbewoners is er in het gebouw veel meer aan de hand en wordt er geregeld drugs gedeald.",Speciale eenheden halen verschanste man (33) uit woning in K... (Kortrijk),nl
7404,"Er is 1 klant per 10 vierkante meter toegelaten, voor maximaal 30 minuten (uitzonderingen voor kleine winkels)\n\nMond- en neusbescherming wordt sterk aangeraden (maar niet verplicht)\n\nDe veiligheidsafstand van 1,5 meter moet altijd gerespecteerd worden\n\nWerkgevers moeten een veilige werkomgeving garanderen\n\nBoodschappen doe je bij voorkeur alleen (mensen die hulp nodig hebben en kinderen jonger dan 18 mogen begeleid worden)\n\nBoodschappen doe je bij voorkeur dicht bij huis of bij je werk.\n\nDe politie zal in de winkelstraten toekijken of alle regels rond sociale afstand nageleefd worden. Als het nodig is, zullen er extra maatregelen genomen worden. Heel wat gemeenten zetten ook stadswachten in. Daarnaast worden in verschillende gemeenten winkelstraten autovrij gemaakt, straten worden wandelpaden, voetpaden worden aanloopzones naar winkels, ... In Beringen wordt zelfs een speakerdrone ingezet die de winkelaars oproept om voldoende afstand te bewaren.\n\n\n\nAls je wil weten welke extra maatregelen de steden in uw buurt genomen hebben, klik dan op onze interactieve kaart:",Veilig winkelen? Bekijk op onze kaart hoe de steden het aanpakken en lees de regels nog eens na,nl
7405,"Miljonair, miljardair en straks ook biljonair? Amazon-oprichter Jeff Bezos kan volgens kenners zo maar eens de eerste mens worden die als biljonair door het leven gaat.\n\nWebwinkel Amazon, opgericht in 1994, blijft maar groeien: de omzet in het eerste kwartaal bedroeg 78 miljard dollar. In tegenstelling tot andere, meer klassieke bedrijven ondervindt Amazon weinig hinder van de coronacrisis. Integendeel zelfs: online aankopen zitten logischerwijze in de lift.\n\nVolgens consultancybedrijf Comparisun groeit Amazon dermate snel - gebaseerd op een vijfjarige vooruitblik, dat oprichter Jeff Bezos in 2026 de status van ’biljonair’ kan bereiken. Hij bezit dan als eerste 1.000.000.000.000 dollar, 1000 miljard dollar of een miljoen keer een miljoen dus. Niemand behaalde die status eerder.\n\nHet persoonlijke vermogen van Bezos, die 11% van alle Amazon-aandelen bezit, wordt momenteel door Bloomberg geschat op 143 miljard dollar. Een deel daarvan ging naar zijn vrouw bij hun scheiding. Bezos’ vermogen fluctueert evenwel flink. Half april, op het hoogtepunt van de coronacrisis, was dat privébezit nog 125 miljard waard.\n\nAmazon wacht wel een tegenvaller, zo meldde de Wall Street Journal, omdat het zijn koopjesfestijn Amazon Prime vanwege het coronavirus zou moeten verplaatsen van juli naar september.",Wordt Jeff Bezos ’s werelds eerste biljonair?,nl
7406,"De voorbije dagen loodste Geert De Witte van Test-Aankoop ons doorheen de nieuwe regels van de belastingaangifte, tipte hij de belangrijkste aftrekposten om de factuur te verzachten en beantwoordde hij het jaarlijks terugkerende dilemma rond de beroepskosten. In de laatste aflevering rond de belastingaangifte beantwoordt hij een rist prangende vragen om zo efficiënt en voordelig mogelijk je belastingen aan te geven.",Verandert corona iets aan mijn aangifte en heb ik recht op een vrijstelling? Lastige belastingvragen beantwoord,nl
7407,"De besmettingsgraad van het coronavirus is de voorbije dagen opvallend gestegen. Toch maakt viroloog Steven Van Gucht zich (nog) geen zorgen. “Alle andere cijfers tonen een dalende tendens, terwijl verschillende maatregelen toch fors zijn versoepeld.”\n\nDe besmettings-, verspreidingsgraad of het zogenaamde reproductiegetal voor Covid-19 bedraagt in ons land nu 0,86, zo maakte gezondheidsinstituut Sciensano vrijdagochtend bekend. En da’s voor sommigen ...",We besmetten plots weer meer mensen met het coronavirus: moe...,nl
7408,"De Nederlandse spoorwegmaatschappij NS schat dat het aantal treinreizigers pas in 2025 weer op het niveau van voor de coronacrisis zal zitten. Tot die tijd verwacht het bedrijf een verlies van 4,7 miljard euro. Zonder overheidssteun houdt de NS het hoofd niet boven water, zegt financieel directeur Bert Groenewegen in de krant NRC.\n\nVolgens Groenewegen is het onvermijdelijk dat het spoorbedrijf moet inkrimpen. Het uitgangspunt is echter dat zonder gedwongen ontslagen, maar via natuurlijk verloop, te laten gebeuren.\n\nDe NS wil tot 2025 1,4 miljard euro besparen. “De productiekosten moeten omlaag”, stelt Groenewegen. “Maar met behoud van onze prestaties en de klanttevredenheid. Een dwingende voorwaarde is ook dat kaartjes betaalbaar blijven.” De NS rijdt vanaf 2 juni weer grotendeels volgens de reguliere dienstregeling met het maximumaantal treinen, maar met slechts 40 tot 50 procent van de reizigers erin.\n\nGroenewegen stelt dat het bedrijf zich op korte termijn tot de overheid gaat wenden voor steun. Er wordt gewerkt aan een plan hiervoor, zegt hij, dat in juli klaar moet zijn.\n\nMeer thuiswerk en afstandsonderwijs\n\nDat de NS over vijf jaar pas weer verwacht het aantal reizigers van voor de crisis te vervoeren, komt volgens Groenewegen onder meer doordat het woon-werkverkeer gaat veranderen. Ook doen bedrijven goede ervaringen op met thuiswerken en gaat ook het hoger onderwijs meer op afstand werken, zegt hij. “In onze prognose zitten we in 2024 nog 7 procent onder het niveau van 2019. We denken dat we pas in de loop van 2025 op 1,3 miljoen reizigers per dag zitten, het aantal van voor de crisis.”",Nederlandse spoorwegmaatschappij NS moet inkrimpen: “Aantal treinreizigers pas in 2025 weer op niveau van voor corona”,nl
7409,"Ex-wereldkampioene Sanne Cant met haar opvolgster Ceylin del Carmen Alvarado en Europees kampioene Yara Kastelijn samen op de weg? Het kan voortaan want de Roothoofts pakken uit met een nieuwe continentale vrouwenploeg waarin alle veldrijdsters die voor Alpecin-Fenix, IKO-Crelan of Team 777 worden ondergebracht. Een naam van de ploeg is er ook niet, maar “first things first”, zegt Philippe Roodhooft, “de ploeg kan de weg op, en dat was het allerbelangrijkste”.\n\nDaarmee anticiperen de broers Roodhooft met de wielerstructuur Ciclismo Mundial op de evolutie die ze verwachten bij het vrouwenwielrennen. “Er komen almaar betere veldrijdsters uit de wegploegen. Zie Marianne Vos. Zie Lucinda Brand bijvoorbeeld. Door een wegploeg op te starten willen we onze vrouwelijke crossers een gedegen voorbereiding bieden. Dan denken we aan wat eendagswedstrijd en enkele kleinere rittenkoersen.” Naar het voorbeeld van de mannelijke collega’s. “Ik denk dat we bij de vrouwen dezelfde evolutie zullen doormaken. “Tien jaar geleden was een veldrijder een gebuisde wegcoureur, vijf jaar geleden werden ze ineens au sérieux genomen en ondertussen wil elke wegploeg een crosser erbij.”\n\nNog geen merknaam\n\nMet welke merknaam de veldrijdsters straks op de weg rijden, is nog niet duidelijk. “Een sponsor hebben we nu nog niet, maar we vonden het belangrijk ondanks deze moeilijke tijden deze stap te zetten. We willen niet dat we op een dag moeten vaststellen dat een stap achterop liggen. Liever een stap vooruit.”\n\nDe ploegleider wordt de Nederlandse ex-veldrijder Camiel van den Bergh. “Waar we eraan beginnen, weten we nog niet. Op de Wereldbeker vrouwen na is het programma nog niet echt bekend. Laat ons hopen dat we in het najaar nog kunnen koersen en crossen.”\n\nSanne Cant: “Ik ben geen klimmer, maar korte en krachtige inspanningen moet ik aankunnen.” Foto: BELGA\n\nSanne Cant kijkt ernaar uit\n\nVan Sanne Cant is bekend dat ze ooit wel eens de Ronde van Vlaanderen zou willen rijden. Vorig jaar tijdens de BeNe Ladies Tour, waar ze voor de Belgische ploeg reed, drukte de drievoudige ex-wereldkampioene al de hoop uit om op een dag Mathieu van der Poel en Wout van Aert op de weg achterna te gaan. “Ik ben geen klimmer, maar korte en krachtige inspanningen moet ik aankunnen. Het is een van mijn dromen om de Ronde van Vlaanderen en meer te rijden. Ik hoop dat de gelegenheid zich ooit eens voordoet”, zei ze vorig jaar in juli. De kans zit er dus nu al in. Al behoort de Ronde van Vlaanderen tot de World Tour en moet de ploeg dan rekenen op een wild card.\n\n“Ik denk dat het de droom is van elke Vlaamse renster om tussen die hagen van toeschouwers op een dag de Ronde van Vlaanderen en Parijs-Roubaix te rijden. Het wordt dit keer wel vroeg dag, maar het is echt iets om misschien al volgend jaar naar uit te kijken”, vertelt ze. “Ik weet echt niet waar ik uitkom. Misschien ligt Parijs-Roubaix me wel beter. Ik denk wel dat deze wegploeg met mijn ‘concurrentes voor het veld’ iedereen qua niveau naar boven kan stuwen. Daar is het uiteindelijk ieder van ons om te doen.”\n\nMet Sanne Cant, Ceylin del Carmen Alvarado, Yara Kastelijn, Annemarie Worst, Anniek van Alphen, Karen Verhestraeten, Loes Sels, Manon Bakker, Jinse Peeters en Kiona Crabbé komt ploegmanager Philippe Roodhooft al tien meisjes voor zijn wegploeg die nu voor ofwel Alpecin-Fenix, Team 777 of Iko-Crelan rijden. “Daar kunnen eventueel wel nog andere crossers bijkomen, maar het is niet omdat ze op de weg samen rijden dat ze in het veld elkaars concurrente niet zijn”, besluit Roodhooft. “Hopelijk kunnen we op een dag de grote koersen ook rijden, ik denk dat er wel meerdere meisjes gebrand liggen op de Ronde van Vlaanderen of Parijs-Roubaix…”\n\nMet de oprichting van een wegploeg voor veldrijdsters hebben de broers Roodhooft een nieuwe stap zet. Met de weg, het mountainbiken en het veld zit Ciclismo Mundial niet enkel in drie verschillende wielerdisciplines, maar dit nu zowel bij de mannen als bij de vrouwen. Het gaat vooruit. Vorig jaar was het eerste seizoen dat Corendon-Circus (ondertussen vervangen door de sponsors Alpecin-Fenix) voor het eerst professioneel continentaal ging koersen. Nu is er de continentale wegploeg voor vrouwen.",Veldrijdster Sanne Cant rijdt binnenkort op de weg in nieuwe vrouwenploeg: “Droom van elke renster om ooit eens de Ronde te rijden”,nl
7410,"De Franstalige christelijke bediendebond CNE en de socialistische vakbond hebben een aanzegging ingediend om actie te voeren in de winkels van keten H&M. Het personeel kant zich tegen de heropening van de pashokjes, nu de impact van de opening van niet-essentiële winkels op de evolutie van Covid-19 niet gekend is.\n\nDe CNE ondersteunt werkonderbrekingen van werknemers “die zich niet veilig voelen in een winkel als de hokjes open of overstelpt zijn”, aldus de bediendebond.\n\nDe ervaring op andere plaatsen leert dat de hokjes “op dit moment geen enkele positieve financiële impact hebben”, aldus de vertegenwoordigers van het personeel. “De collega’s zijn overstelpt, wachtrijen vormen zich en talrijke kledingstukken worden gepast tussen de rekken”, klinkt het.\n\n“We hebben al talrijke nieuwe gezondheidsprocedures te volgen die de collega’s uitputten en stresseren”, aldus nog de personeelsvertegenwoordigers. Zij wijzen ook op het gebrek aan producten om de hokjes te ontsmetten.\n\nDe bediendebond wil dat de klanten mondmaskers kunnen ontvangen of aan een lage prijs kopen, om het personeel beter te beschermen. De CNE wil daarnaast dat de directie een campagne lanceert om de klanten aan te moedigen een masker te dragen.\n\nDe christelijke bediendebond hekelt ook een gebrek aan overleg en eist onderhandelingen om de impact van de crisis op werknemers te beperken.\n\nDe Franstalige socialistische bediendebond Setca diende op 20 mei een actieaanzegging in. “We mogen maar een op de twee pashokjes gebruiken en we moeten ze na elke klant ontsmetten. De wachtrijen dreigen de hele winkel te vullen”, klinkt het daar. “Het zal moeilijk worden om de 30 minuten-regel toe te passen en de social distancing te laten respecteren.”\n\nBeide vakbonden vragen overleg.",Franstalige bediendebond CNE dient actieaanzegging in voor H&M-winkels,nl
7411,"Zweden werd aanvankelijk genoemd als voorbeeld dat een soepele houding in de coronacrisis zou kunnen werken. Het Scandinavische land voerde geen lockdown in, de horeca bleef open en kinderen gingen gewoon naar school. Het optimisme over de Zweedse aanpak is echter omgeslagen, want het land heeft inmiddels het hoogste aantal besmettingen per duizend inwoners in heel Europa.",Besmettingen blijven toenemen en immuniteit blijft uit: kritiek op Zweedse coronastrategie,nl
7412,"Het zijn vooral de buitenlandse webwinkels die geprofiteerd hebben van de lockdown. Pure onlinespelers als Zalando, Bol.com en Amazon haalden fors meer inkomsten toen de fysieke winkels van hun concurrenten gesloten waren. In de sector van de kledingwinkels verkreeg Zalando op een bepaald moment zelfs een marktaandeel boven de 50 procent.","Vooral buitenlandse webwinkels profiteren van de lockdown, marktaandeel van Zalando steeg zelfs boven 50 procent",nl
7413,"David De Schutter zwaait sinds begin deze maand de roerstok over het wereldwijde onderzoekscentrum van bierreus AB InBev. Aan het hoofd van het Global Innovation & Technology Center (GITEC), pal tegenover de hoofdzetel in Leuven, is hij bijvoorbeeld verantwoordelijk voor het ontwikkelen van nieuwe bieren.\n\nDe bio-ingenieur die aan de KU Leuven ook een doctoraat in bierbrouwen behaalde, mag ‘global vice president’ van GITEC op zijn naamkaartje zetten. Hij leidt er een internationaal team van een 150-tal wetenschappers, klinkt het woensdag in een persbericht.\n\nDe Schutter is al sinds 2012 aan de slag bij AB InBev, voordien werkte hij bij Procter & Gamble. In Leuven ging hij in het ontwikkelingscentrum aan de slag en hielp er onder meer bij de ontwikkeling van de alcoholvrije pils Jupiler 0,0%. Later werd hij er directeur voor procesontwikkelingen. Zo ontwikkelde hij een techniek om milieuvriendelijker te brouwen - minder hitte, water en CO2-uitstoot - die inmiddels in ruim 50 brouwerijen wordt toegepast. In 2017 promoveerde De Schutter tot R&D-directeur voor Europa.\n\nInnovatiecentrum\n\nAB InBev omschrijft het innovatiecentrum als de “plek waar eeuwenoude biertraditie en de nieuwste technologieën samenkomen”. De bierreus ontwikkelt er nieuwe bieren, werkt er aan verbeterde brouwprocessen en aan duurzame verpakkingen. Ook herbergt het centrum de grootste collectie gist, met 1.500 giststammen.\n\n“De rol van GITEC als wereldwijd R&D-centrum is cruciaal om als bierbrouwer te blijven groeien. Het consumentengedrag verandert razendsnel, het is dus van belang om die consument relevante producten te blijven aanbieden en daarin is onze innovatieve rol zeer belangrijk”, zegt David De Schutter.\n\nHij volgt Rodrigo Sozo op, die het bedrijf na 25 jaar verlaat.",Belg komt aan het hoofd van onderzoekscentrum AB inBev,nl
7414,"De economische activiteit in de eurozone is zich voorzichtig aan het herstellen van de historische klappen in maart en april. Dat blijkt donderdag uit nieuwe ramingen van de Britse marktonderzoeker Markit.\n\nDoor de verspreiding van het coronavirus en de lockdownmaatregelen was de inkoopmanagersindex van Markit in april gedaald tot een historisch lage 13,6 punten. Nu de meeste eurolanden de maatregelen versoepelen, ontwaart Markit tekenen van herstel: de index stijgt in mei opnieuw tot 30,5 punten.\n\nDat blijft niettemin een zeer lage score. Pas wanneer de index de kaap van 50 punten overschrijdt, is er opnieuw sprake van een toename van de economische activiteit. Die neemt af wanneer de index onder 50 punten blijft.\n\nDieptepunt bereikt\n\nIn de industrie zou de index uitkomen op 39,5 punten, tegen 33,4 punten in april. De index voor de dienstensector, met bijvoorbeeld toerisme, detailhandel, horeca en luchtvaart, zou van 12 punten in april naar 28,7 in mei gaan.\n\n“Hoewel de globale activiteit van de private sector van de eurozone opnieuw sterk is teruggevallen in mei, zou het kunnen dat de economische crisis in april zijn dieptepunt heeft bereikt”, analyseert econoom Chris Williamson van Markit.\n\nKrimp gematigder\n\nWilliamson verwacht dat de krimp de komende maanden gematigder zal worden indien de regeringen de lockdownmaatregelen verder kunnen versoepelen. In afwachting van een vaccin of doeltreffende behandeling zullen bepaalde beperkingen echter van kracht blijven, waardoor de vraag zwak zou blijven.\n\nMarkit verwacht dat het bruto binnenlands product van de eurozone dit jaar met bijna 9 procent zal krimpen.",Economie in eurozone toont eerste tekenen van herstel na historische klappen door coronacrisis,nl
7415,"Harry Potter-fans die de reeks in hun boekenkast staan hebben, zijn misschien wel in het bezit van een kostbaar exemplaar. Een 65-jarige Britse oma redde twaalf jaar geleden een Engelstalig exemplaar van ‘Harry Potter en de Steen der Wijzen’ uit de vuilnisbak van een school. Ze hield het versleten boekje – dat vol druk- en tikfouten stond – bij tot ze een bericht las over een kostbare, eerste editie. Toen ze haar exemplaar liet schatten, was ze sprakeloos en plots 33.000 pond (36.000 euro) rijker.\n\nVoor de fans van de Britse tovenaar die nu al naar hun boekenkast spurten: van de eerste editie die door uitgeverij Bloomsbury werd uitgebracht op 30 juni 1997, bestaan slechts 500 exemplaren. Ze werden uitgedeeld aan scholen, bibliotheken en journalisten. Slechts een handvol exemplaren kwam in de handen van boekenverkopers terecht. Het boek staat vol druk- en tikfouten, die in latere versies werden gecorrigeerd.\n\n“Ik had geen idee dat het zo waardevol zou zijn”, aldus de 65-jarige vrouw die het boek vond, maar liever anoniem blijft. “Ik denk dat de school waar ik het vond een tiental exemplaren had. Ik heb geen flauw idee wat er met de anderen negen is gebeurd.” Ze vond het vreselijk dat de boeken in de vuilnisbak waren beland omdat ze versleten waren, en redde ze. “Ik houd gewoon van boeken.”",Harry Potter-fan? Zo weet je of je een editie in huis hebt die deze week nog 36.000 euro opleverde,nl
7416,"De “Covid-19 groep voor artsen”, een besloten Facebookgroep van meer dan 16.000 artsen uit alle medische disciplines, roept op om het fysiek contact tussen kinderen zo snel mogelijk opnieuw toe te laten. Kinderen mogen volgens de artsen opnieuw “gewoon” spelen met elkaar: thuis, op school, in speeltuinen en op publiek domein. Dat laat de groep vrijdag weten in een persbericht.\n\nDe artsen zien goede redenen om voor kinderen een aparte “gedragscode” op te stellen, waardoor zij als enigen wel dichter dan 1,5 meter bij elkaar mogen komen. Fysiek contact met leeftijdsgenootjes bevordert de ontwikkeling en verlaagt stress bij kinderen. De artsen waarschuwen dat met name bij jonge kinderen en bij kinderen in kwetsbare situaties de negatieve gevolgen van een langdurig gebrek aan stimulerende contacten binnen en buiten de school bijzonder groot zijn.\n\nDe dokters pleiten ervoor om in de resterende weken van het schooljaar alle leerlingen van het kleuter- en lager onderwijs weer naar school te laten komen, zonder dat zij altijd op meer dan 1,5 meter afstand van elkaar moeten blijven. “Het versoepelen van deze regel zal de opdracht voor leerkrachten en schooldirecties een stuk haalbaarder maken”, luidt het.\n\n“De noden en risico’s van kinderen zijn anders dan die van volwassenen. Wij vragen dat er bij elke volgende stap in de exitstrategie expliciet nagedacht en gecommuniceerd wordt over wat er verandert voor kinderen en jongeren”, zeggen de artsen. Ze steunen de stapsgewijze exitstrategie, maar pleiten voor meer aandacht voor de specifieke situatie van kinderen.",16.000 artsen vragen om fysiek contact tussen kinderen toe te laten,nl
7417,"De piloten van Brussels Airlines hebben de directie van de financieel noodlijdende vliegtuigmaatschappij een voorstel gedaan. Ze stellen voor hun werktijd en salaris met 45 procent te verminderen tot in 2023. Dat zou voor het bedrijf een besparing van tot 100 miljoen euro betekenen. “Op die manier kunnen alle piloten en het cabinepersoneel aan boord blijven”, schrijven ze in een open brief.\n\nBrussels Airlines zit financieel in bijzondere slechte papieren. Er zijn gesprekken aangeknoopt om staatssteun te krijgen, maar een akkoord is daar nog niet uit de bus gekomen. De piloten beslisten daar niet op te wachten en komen zelf met een voorstel op de proppen waardoor een deel van de financiële klap opgevangen wordt.\n\nZeer somber\n\n“De huidige stand van zaken is zeer somber”, staat nog in de open brief. “Niet alleen voor ruim 1.000 medewerkers van Brussels Airlines die bedreigd worden met gedwongen ontslag maar even goed voor de werknemers op en rond de luchthaven die direct of indirect getroffen zullen worden door het ontbreken van een nationale luchtvaartmaatschappij. Door het mogelijk wegvallen van Brussels Airlines dreigt een geheel ecosysteem van bedrijven op en rond onze luchthaven van Brussel-Zaventem uit te sterven.”\n\nDaarom stellen de piloten voor tijdelijk in te leveren. Ze willen een werktijds- en salarisvermindering van 45 procent aanvaarden tot in 2030, wat voor het bedrijf een besparing van 100 miljoen euro kan betekenen.\n\nSteun van vakbonden\n\n“Het gaat om een voorstel tot collectieve arbeidsduurvermindering, om zo alle piloten aan boord te houden”, verduidelijkt Anita Van Hoof van de socialistische bediendebond BBTK. Het voorstel komt van de piloten, maar wordt gesteund door de vakbonden.\n\nDe directie van Brussels Airlines heeft vorige week een herstructureringsplan aangekondigd waarbij duizend banen op de tocht staan, een kwart van het personeelsbestand van de Belgische luchtvaartmaatschappij. Er staan 191 pilotenjobs op de helling.\n\nDe vakbonden hebben het voorstel overgemaakt aan de directie, aldus Filip Lemberechts van de liberale vakbond. “Die heeft akte genomen en geantwoord dat dit soort besprekingen best aan de onderhandelingstafel gevoerd wordt.”",Piloten Brussels Airlines doen directie voorstel: vermindering van werktijd en salaris,nl
7418,"Brussel / Anderlecht - Er zouden al twee mensen aangehouden zijn in de zaak rond de interventie van de Anderlechtse politie, waarbij de agenten geslagen en geschopt werden. Vrijdagmiddag werden er ook nieuwe beelden vrijgegeven door de politievakbond VSOA in de hoop zo sneller de daders te kunnen vatten.\n\nEr zouden al twee mensen gearresteerd zijn in de zaak van de Anderlechtse politie-interventie op de Bergensesteenweg waarbij agenten geschopt en geslagen werden. Zo vernam onze redactie uit diverse welingelichte bronnen. Het gaat vooreerst om Algerijn Marwan K. (28), de man die het voorwerp uitmaakte van de interventie. Hij werd opgepakt omwille van een steekpartij eerder op de avond waarbij zijn slachtoffer een steek in de bil kreeg en ook beroofd werd. Hij is al vele jaren illegaal in het land, kreeg al negen keer een bevel om het land te verlaten maar dat bleef steeds zonder gevolg, tot grote wanhoop van de Anderlechtse politiemensen. De man is gekend bij de politie voor feiten van illegaal verblijf (9), drugs (1), wapen- en munitiebezit (1), opzettelijke vernieling (1), verdachte handelingen (1), heling (1), zware diefstal met geweld (4).\n\nDe tweede man werd gearresteerd door de politie van Molenbeek. Het gaat om de kerel in het lichtblauwe shirt die aan de benen trekt van de illegale Algerijn om hem te bevrijden. Op een gegeven moment roept hij de omstaanders om hem te helpen om de Algerijn te bevrijden. Hij zou verklaard hebben aan de politie dat “hij tussenkwam om de onschuldige man te helpen tegen de brutale politie”. De man in het lichtblauwe shirt stond bij de politie gekend wegens verregaand Islamradicalisme.\n\nOf beide kerels aangehouden blijven door de onderzoeksrechter kon het parket nog niet bevestigen.\n\n(Lees verder onder de foto)\n\nHarde beelden\n\nVSOA deelde woensdagavond al harde beelden van de twee agenten die zwaar worden aangepakt tijdens een arrestatie van de verdachte van een gewapende overval. Eén van de betrokken agenten werd opgenomen in het ziekenhuis nadat hij in het gezicht werd geschopt. Vrijdagmiddag werden er nieuwe beelden gedeeld van het geweld tegen de agenten. De politievakbond zal de beelden overmaken aan de politie en het parket in de hoop zo sneller de daders te vatten.\n\nMet de beelden wilde VSOA een einde maken aan wat ze de straffeloosheid van daders van politiegeweld in Brussel noemen. In de bijhorende Facebookpost werd onder meer hard uitgehaald naar politici Pascal Smet (Sp.a) en Benjamin Dalle (CD&V).\n\n(Lees verder onder de video)\n\nVideo: VSOA Politie\n\nLEES OOK. Politievakbond na uit de hand gelopen arrestatie in Brussel: “Het moet gedaan zijn met die bepampering”\n\nHet Brusselse parket liet in de loop van donderdag weten een onderzoek te starten naar de feiten in Kuregem, in de hoop de daders te kunnen identificeren. Vrijdagmiddag deelde VSOA nieuwe, meer herkenbare beelden van de vermoedelijke daders op zijn Facebookpagina.\n\n“VSOA Politie zal justitie helpen bij het snel identificeren van de daders van het geweld tegen onze collega’s in Anderlecht”, zo luidt het op Facebook.\n\nVersterking politiezone Brussel-Zuid\n\nMinister van Binnenlandse Zaken Pieter De Crem zal het korps van de politiezone Brussel-Zuid versterken. Dat heeft de CD&V-minister beloofd in een overleg met de burgemeester van Anderlecht Fabrice Cumps (PS) en de korpschef van de politiezone Brussel-Zuid. Hoe groot de versterking precies zal zijn, moet nog verder uitgewerkt worden.\n\nNa het geval van politiegeweld in Anderlecht van afgelopen woensdag, had minister De Crem vrijdag in het politiecommissariaat van Anderlecht een overleg met de burgemeester van Anderlecht en met de top van de politiezone Brussel-Zuid.\n\nBij dat overleg werd het incident van woensdag geanalyseerd en werden de uitdagingen van de politie besproken. Minister De Crem gaat in op de vraag om de politiezone te versterken. Hoe dat concreet zal gebeuren “wordt verder gezamenlijk uitgewerkt”, zo staat te lezen in een persbericht van het kabinet-De Crem.\n\nDe Crem en burgemeester Cumps spraken ook met het korps, ook met één van de betrokkenen van het incident. De minister, de gemeente Anderlecht en de politiezone zullen de komende periode nauw contact houden om de zaken op te volgen en “om dergelijke incidenten in de toekomst te vermijden”.\n\nLEES OOK. Brussels minister Gatz pleit voor nultolerantie na geweld tegen agenten in Anderlecht",Politiemensen krijgen klappen en schoppen: Al twee arrestati... (Binnenland),nl
7419,"Farmabedrijf Johnson & Johnson (J&J) stopt met de verkoop van babypoeder gemaakt van talk in de Verenigde Staten en Canada. De verkoop ervan zadelde J&J sinds 2014 met zorgen op door beschuldigingen dat het kankerverwekkend zou zijn omdat er asbest in kon zitten.\n\nHet bedrijf zegt dat het om een commerciële beslissing gaat om in Noord-Amerika alleen nog babypoeder op basis van maïszetmeel te verkopen. J&J zegt verder te blijven geloven in de veiligheid van zijn talkpoeder.\n\nHet talkpoeder leverde J&J veroordelingen voor miljarden dollars aan schadevergoedingen op in de afgelopen jaren. J&J zou het risico op kanker door het gebruik van talkpoeder hebben verzwegen. Het mineraal talk wordt in mijnen gewonnen waar ook asbest kan worden gewonnen, maar het bedrijf zou mogelijke vervuiling daarmee hebben verzwegen. J&J wist de schadevergoedingen in beroep vrijwel allemaal flink verlaagd of helemaal geschrapt te krijgen. Het aantal nieuwe rechtszaken nam echter nog steeds toe.\n\nDoor de controverse rond talkpoeder is de gehele verkoop van babypoeder flink ingezakt. De verkopen zijn nog goed voor minder dan 1 procent van de omzet van de consumentengezondheidsproductentak van J&J.\n\nZo’n driekwart van het babypoeder dat J&J verkocht in de VS en Canada was al gemaakt van maïszetmeel. Buiten Noord-Amerika is die verhouding omgedraaid. Daar blijft talkpoeder dan ook gewoon in de schappen.","Johnson & Johnson stopt met verkoop talkpoeder in VS, wegens angst voor asbest",nl
7420,"De Wereldbank heeft Carmen Reinhart benoemd tot nieuwe hoofdeconoom. Daarmee kiest de organisatie die voorheen een mannenbolwerk was voor de tweede achtereenvolgende keer een vrouw als belangrijkste deskundige.\n\nDe Harvard-professor geldt als een expert op het gebied van financiële crises. Wereldbank-president David Malpass denkt dat ze met haar ervaring en inzichten van onschatbare waarde kan zijn bij de aanpak van de coronacrisis.\n\nDe afgelopen jaren kozen de Wereldbank, het Internationaal Monetair Fonds (IMF) en de Organisatie voor Economische Samenwerking en Ontwikkeling (OESO) alle drie al voor vrouwelijke hoofdeconomen. Eerder was dat nog nooit voorgekomen. Dit leidde in internationale media destijds tot berichten dat vrouwen de macht zouden grijpen in de financiële wereld.\n\nEerder dit jaar liet Pinelopi Koujianou Goldberg weten terug te treden als hoofdeconoom bij de Wereldbank. Ze wilde tijd vrijmaken om college te geven aan Yale University. De toppositie bij de Wereldbank ging tijdelijk naar Aart Kraay. Met Reinhart heeft de Wereldbank opnieuw een econoom van statuur in huis gehaald. Ze geldt al langere tijd als een van de meest invloedrijke personen en denkers in de financiële wereld.",Wereldbank kiest met invloedrijke Harvard-professor opnieuw voor vrouw als hoofdeconoom,nl
7421,"Overijse - Net nu de mensen snakken naar afkoeling en de tuinen dorsten naar water door de aanhoudende droogte, kampen bepaalde Vlaams-Brabantse gemeenten met serieuze waterproblemen. “Er is donderdag dubbel zo veel water verbruikt als normaal, ondanks onze oproep van woensdagavond om zuinig om te springen met kraantjeswater”, zegt Kathleen De Schepper van De Watergroep.\n\nGeen deugddoende douche vrijdagochtend voor tal van inwoners van Overijse, Jezus-Eik, Hoeilaart en Tervuren. Zelfs voor een kattenwasje kwam er amper genoeg water uit de kraan. “We hadden woensdagavond de inwoners van 14 Vlaams-Brabantse gemeenten gevraagd om zuinig om te springen met kraantjeswater, omdat de watervoorziening door een combinatie van factoren tegen de grenzen van haar capaciteit aanzit”, zegt Kathleen De Schepper van De Watergroep.\n\nTe veel vraag, te weinig aanbod\n\n“Het waterverbruik was donderdag het dubbele van normaal”, aldus de woordvoerder. “Het heeft de voorbije weken amper gerekend, waardoor de regenputten zo goed als leeg staan en mensen overschakelen op kraantjeswater. Bovendien zitten heel veel mensen thuis door corona, waardoor het verbruik in het binnenland piekt, terwijl het waterverbruik aan de Kust lager is.”\n\n(Lees verder onder de video)\n\nProvinciegouverneur Lodewijk De Witte riep woensdag al op spaarzaam te zijn met water Video: ROBTV\n\nDie extra vraag komt bovendien op een slecht moment, geeft Kathleen De Schepper toe. “Wij verdelen kraantjeswater in 177 Vlaamse gemeenten. En hoewel overal het verbruik sterk is gestegen, zijn er enkel problemen in de gemeenten die worden bevoorraad vanuit het reservoir van Meerbeek-Kortenberg. Een van de productiebronnen die dat reservoir vullen, het waterproductiecentrum van Huldenberg, is eind 2019 uit dienst genomen voor een noodzakelijke renovatie. We beschikken dus niet over onze volle piekcapaciteit, net nu we kampen met de vroegste droogteperiode sinds begin vorige eeuw.”\n\n7 miljoen liter extra dagcapaciteit\n\nBij De Watergroep is het alle hens aan dek. “We hebben al twee reserveputten, die van Korbeek-Dijle en van Pécrot, versneld in dienst genomen en nu zondag volgt een derde put in Heldenburg. Die drie samen, aangevuld met enkele herschakelingen in het net, zijn goed voor een dagcapaciteit van 7.000 kubieke meter, een slordige 7 miljoen liter water”, zegt Kathleen De Schepper. Al kan ze niet garanderen dat de problemen vandaag of dit weekend van de baan zullen zijn.\n\n“We roepen de mensen dan ook nogmaals op om zuinig om te springen met water. Het is niet het moment om nu zwembadjes te vullen, de auto te wassen of je gazon te sproeien”, klinkt het nog bij De Watergroep. Een oproep die overigens ook gedeeld wordt door de lokale brandweer.\n\nDe veertien betrokken gemeenten zijn Overijse, Hoeilaart, Kortenberg, Kampenhout, Steenokkerzeel, Vilvoorde, Zemst, Grimbergen, Meise, Kapelle-op-den-Bos, Londerzeel, Merchtem, Opwijk en Tervuren.",Amper water uit de kraan in 14 Vlaams-Brabantse gemeenten: “We hadden nog gevraagd om zuinig te zijn”,nl
7422,"De strafprocedure wegens mogelijke marktmanipulatie tegen Volkswagen-topman Herbert Diess en toezichtsraadvoorzitter Hans Dieter Pötsch wordt gestaakt tegen een betaling van negen miljoen euro.\n\nDat meldt het Duitse persagentschap dpa dinsdagavond op gezag van een woordvoerder van VW. Er werd een overeenkomst getroffen tussen beide aangeklaagden en justitie in Duitsland.\n\nHet Duitse gerecht was een proces begonnen tegen drie toplui van Volkswagen wegens marktmanipulatie. Het ging om voormalig topman Martin Winterkorn, huidig topman Herbert Diess en toezichtsraadvoorzitter Hans Dieter Pötsch. De drie zouden de markten met opzet te laat geïnformeerd hebben met betrekking tot het schandaal met de sjoemelsoftware. Uit het onderzoek zou gebleken zijn dat de toplui al eerder op de hoogte waren van het gesjoemel dan tot nu beweerd werd.\n\nToen het schandaal uitbrak, was Winterkorn CEO van Volkswagen. Diess kwam in de zomer van 2015 in dienst bij het concern als topman van kernmerk Volkswagen. Pötsch was financieel topman.\n\nVolkswagen bekende in september 2015 dat het sjoemelde met software, zodat emissies van dieselwagens onder testomstandigheden gunstiger uitkwamen dan bij normaal gebruik op de weg. Zowat 2,5 miljoen wagens moesten teruggeroepen worden.",VW-topman Diess en voorzitter Pötsch kopen rechtszaak af voor 9 miljoen euro,nl
7423,"Socialemediabedrijf Facebook lanceert ‘Facebook Shops’, een initiatief waarmee het online winkelen op Facebook en Instagram wil vergemakkelijken. Dat heeft Facebook-topman Mark Zuckerberg dinsdag aangekondigd. Bedrijven zullen producten en diensten online via het platform kunnen aanbieden.\n\nOmdat veel kmo’s het lastig hebben tijdens de coronacrisis lanceerde Facebook vorige week al verschillende initiatieven om ondernemers te ondersteunen, zoals inzamelingsacties. Maar bedrijven zijn volgens de internetgigant in deze tijd ook op zoek naar nieuwe manieren om hun producten en diensten online aan te bieden. “Daarom introduceert Facebook vandaag Facebook Shops, een eerste stap binnen de visie van Facebook om online shopping op Facebook en Instagram te vergemakkelijken”, zegt Zuckerberg.\n\nWereldwijd\n\nMet Facebook Shops kunnen bedrijven gratis een online omgeving creëren die toegankelijk is voor klanten op zowel Facebook als Instagram. “Zo kan elk bedrijf, ongeacht zijn grootte, zijn producten en diensten online zetten en in contact komen met klanten waar en wanneer het hen uitkomt”, klinkt het.\n\nFacebook Shops zal terug te vinden zijn op de Facebook-pagina of het Instagram-profiel van een bedrijf, of te ontdekken via ‘Stories’ of advertenties. “Vervolgens kunnen mensen door de volledige collectie van het merk bladeren, producten bewaren die hen interesseren en vervolgens een bestelling plaatsen.”\n\nFacebook Shops zal vanaf dinsdag uitgerold worden en de komende maanden wereldwijd beschikbaar zijn.",Facebook laat bedrijven toe om producten en diensten aan te bieden via zijn platform,nl
7424,"Het was Jackie Kennedy die hem opmerkte terwijl hij aan het werk was als schoonmaker in het Witte Huis. Zij promoveerde hem tot butler. Wilson Roosevelt Jerman heeft elf Amerikaanse presidenten en hun familie in een halve eeuw gediend, van Eisenhower tot de Obama’s. De meest plichtbewuste werknemer van het Witte Huis is op 91-jarige leeftijd overleden aan het coronavirus.","De butler die 11 presidenten diende, is overleden aan coronavirus: Wilson Jerman (91) was écht thuis in het Witte Huis",nl
7425,"Net als in de Eerste Wereldoorlog namen vrouwen in het Verenigd Koninkrijk overal de plaats van mannen in waar er arbeidstekorten ontstonden: op het veld, in de fabrieken waar munitie, tanks, schepen en vliegtuigen werden gemaakt, en op de binnenvaart voor het transport van kolen en munitie.\n\nDaarnaast bemanden ze ondersteunende korpsen bij de politie, de brandweer, de marine, de luchtmacht en het landleger. Opvallend daarbij was dat ze altijd minder betaald werden dan mannen voor hetzelfde werk. Ze werden ook ingezet bij de interpretatie van luchtfoto’s die gemaakt waren boven vijandelijk gebied: het waren vrouwen die de productiesites van de verraderlijke Duitse V1-raketten ontdekten.",12 mei 1945: Clementine Churchill en de onderbelichte rol van vrouwen in WO II,nl
7426,"De impact van de versoepeling van de maatregelen op de coronacijfers lijkt mee te vallen. In de voorbije 24 uur werden 276 nieuwe coronagevallen gerapporteerd, net als 56 nieuwe opnames in het ziekenhuis en 26 sterfgevallen. De dalende trend zet zich dus verder.\n\nDe 276 nieuwe coronagevallen brengen het totale aantal besmettingen in ons land op 56.511. 216 ervan werden gemeld via de gewone rapporteringskanalen - ziekenhuizen, huisartsen… - en 60 via de studie in de woonzorgcentra. 175 van de besmettingen komen uit Vlaanderen, 69 uit Wallonië en 30 uit Brussel. Van 2 is de herkomst nog onbekend.\n\nIn de voorbije 24 uur werden 56 patiënten opgenomen in het ziekenhuis en 135 mensen mochten het ziekenhuis verlaten. Het totaal aantal ingenomen ziekenhuisbedden in ons land is nu 1.415. 268 daarvan worden ingenomen door mensen die op intensieve zorg liggen, en van hen worden 147 personen beademd.\n\nHet aantal sterfgevallen steeg licht: in de voorbije 24 uur werden er 26 nieuwe gerapporteerd, waarvan 12 in Vlaanderen, 10 in Wallonië en 4 in Brussel. 14 mensen overleden in het ziekenhuis en 12 in een woonzorgcentrum. Het totale aantal sterfgevallen staat nu op 9.212. Daarvan overleed 48 procent in het ziekenhuis, 51 procent in een woonzorgcentrum, 0,2 procent thuis en 0,5 procent op een andere plaats. De sterfgevallen in het ziekenhuis zijn allemaal bevestigde gevallen. De sterfgevallen in de woonzorgcentra zijn zowel bevestigde (24 procent) als vermoede (76 procent) gevallen.\n\nIn de voorbije 24 uur werden 18.182 tests uitgevoerd. Dat brengt het totaal in ons land op 757.328.\n\nOpvallend bij de nieuwe cijfers is dat de besmettingsgraad, ook het reproductiegetal genoemd, stijgt naar 0,86. Het reproductiegetal (R) geeft weer hoeveel mensen een besmette patiënt op zijn beurt besmet. Is dat cijfer bijvoorbeeld 2, dan besmet elke patiënt 2 anderen, die op hun beurt elk 2 anderen besmetten. Ligt het op 0,5, dan besmetten 4 personen in totaal 2 personen, die er op hun beurt nog 1 ziek maken. Elke R-waarde tot en met 1 houdt de epidemie onder controle. Met 0,86 zitten we nu dichter in de buurt.","Coronacijfers gaan voort in dalende lijn, besmettingsgraad stijgt wel",nl
7427,"Tijdens een digitale bijeenkomst via Zoom is een 72-jarige Amerikaan doodgestoken door zijn zoon. De twintig deelnemers zagen het gebeuren, waarna de 32-jarige zoon op de vlucht sloeg. Hij is gearresteerd.\n\nDwight Powers (72) was donderdagnamiddag met twintig andere mensen in gesprek via Zoom in zijn woning in Amityville, aan de zuidelijke kust van Long Island in New York, toen zijn 32-jarige zoon Thomas Scully-Powers tot ieders verrassing een mes bovenhaalde en hem daarmee doodstak.\n\nEnkele deelnemers aan het gesprek belden de politie, klinkt het bij de politie van Suffolk County. “Ze zagen dat hij niet meer in beeld was, maar hoorden hem wel zwaar ademhalen. Dat ze dit moeten zien hebben is vreselijk.”\n\nDe zoon sprong uit een raam en sloeg op de vlucht, maar werd minder dan een uur na de moord lichtgewond opgepakt nadat de deelnemers een beschrijving van de man hadden kunnen geven op basis van het vreselijke tafereel dat ze net aanschouwd hadden. Scully-Powers woonde bij zijn vader in en werd naar het ziekenhuis gebracht. Hij werd in verdenking gesteld van moord. Een motief daarvoor is er nog niet.",Deelnemers aan Zoom-gesprek zien hoe zoon (32) zijn vader (72) doodsteekt,nl
7428,"Oud-vicepremier Kris Peeters is dinsdag benoemd tot lid van de raad van bestuur van hoogspanningsnetbeheerder Elia. Dat maakt het bedrijf bekend na afloop van de gewone en buitengewone algemene vergadering. Tijdens die vergadering werden de financiële resultaten van 2019 en de uitbetaling van het dividend van 1,69 euro per aandeel bekrachtigd.\n\nKris Peeters, vandaag europarlementslid, wordt bestuurder voor een mandaat van zes jaar na het vrijwillig ontslag van Philip Heylen, oud-schepen in Antwerpen.\n\nElia-CEO en bijna-naamgenoot Chris Peeters heet Peeters welkom. De politicus wordt niet-onafhankelijk bestuurder. Geert Versnick en Luc Hujoel zijn herbenoemd in die positie. Saskia Van Uffelen, Frank Donck en Luc De Temmerman zijn dan weer herbenoemd tot onafhankelijk bestuurder. Voormalig CEO van Brussels Airlines Bernard Gustin blijft voorzitter.",Kris Peeters benoemd tot lid van raad van bestuur Elia,nl
7429,"De Belgische economie zal niet snel herstellen van de zware coronaschok. In de eerste weken van de crisis wezen prognoses op een herstel in V-vorm, maar de laatste weken kregen de vooruitzichten eerder de vorm van het Nike-logo, klinkt het bij de Nationale Bank van België.\n\n“Door de persistente schade aan de Belgische economie gaan de recentste voorspellingen weg van een V-herstel”, zegt Geert Langenus van de Nationale Bank, die binnen de Economic Risk Management Group de cel voor de realtime opvolging van de Belgische economie leidt. Eind maart ging men ervan uit dat het Belgische bbp dit jaar met 8 procent zou krimpen: 4 procent in het eerste kwartaal en 15 procent in het tweede. In de tweede jaarhelft zou dan een “krachtig herstel” komen, maar daar wordt almaar meer aan getwijfeld. “Nu neigen we alsmaar meer naar een Nike-herstel, dat dus veel trager en geleidelijker verloopt.”\n\nDé vraag die velen zich stellen: wie gaat dat allemaal betalen? “De grootste verliezer wordt de overheid, want al die steun aan bedrijven en gezinnen moet worden betaald”, zei Langenus. “Er zal dus heel hard nagedacht moeten worden over de gerichtheid en de tijdelijkheid van de maatregelen. En uiteindelijk zal zowel u als ik dat moeten betalen. Mogelijk stijgen de belastingen, want de overheidsfinanciën structureel laten ontsporen is niet houdbaar.” (krs, blg)",“Economie herstelt in vorm van Nike-logo”,nl
7430,"In de dienstenchequesector is, na meer dan een jaar van onderhandelingen, een sociaal akkoord bereikt. Dat melden de bonden dinsdag. Het gaat om ruim 140.000 mensen. Het akkoord treedt onmiddellijk in werking, en omvat onder meer een loonsverhoging van 0,8 procent, bovenop de index van 2 procent. In februari zetten de sociale partners al het licht op groen voor een ontwerpakkoord, maar last minute kwam er een kink in de kabel. “Nu is het akkoord inderdaad volledig definitief”, bevestigt Ann Cattelain van sectororganisatie Federgon.\n\n“Het duurde langer dan verwacht, maar het belangrijkste voor deze werknemers is dat er eindelijk een akkoord is”, zeggen de drie vakbonden in een gezamenlijk communiqué. Cattelain bevestigt dat de onderhandelingen even aangesleept hebben, en door de coronacrisis waren de onderhandelingen even wat minder prioritair. “Maar we hebben een eerlijk akkoord gesloten, binnen de mogelijkheden van de sector.”\n\nPremie\n\nOok het ontwerpakkoord voorzag in een brutoloonsverhoging van 0,8 pct. Die loonsverhoging zal retroactief, vanaf 1 januari, toegepast worden. Daarnaast bevatte dat ontwerpakkoord ook al een cadeaucheque van 20 euro en een onkostenvergoeding voor de thuisstrijkers van 10 procent bovenop het brutoloon. Een ander belangrijk punt van het dinsdag afgesloten akkoord is een verhoging van de syndicale premie.\n\nHet ontwerpakkoord zou op 2 maart ondertekend worden, maar Federgon haakte op het laatste moment af. Volgens de vakbonden waren het dienstenchequebedrijven Trixxo en Poetsbureau die roet in het eten gooiden. “Er was inderdaad wat discussie over de juridische correctheid van bepaalde passages in de tekst”, zegt Cattelain. “Intussen is alles afgetoetst en bevestigd door de FOD Werkgelegenheid, Arbeid en Sociaal Overleg.”\n\nDe huishoudhulpen uit de dienstenchequesector voerden meermaals actie voor meer loon. Ze vroegen initieel een verhoging met 1,1 procent. “Het duurde langer dan verwacht, maar het belangrijkste voor deze werknemers is dat er eindelijk een akkoord is”, zeggen de drie vakbonden in een gezamenlijk persbericht.",Na meer dan jaar onderhandelen: sociaal akkoord in dienstenchequesector,nl
7431,"Bij Hooghalen, in het noorden van Nederland, zijn meerdere gewonden gevallen toen een trein op een tractor botste. Meerdere hulpdiensten zijn onderweg, meldt de politie. Het treinverkeer tussen Assen en Groningen is gestremd. De oorzaak van het ongeval is nog niet bekend.",Meerdere gewonden bij botsing trein met tractor in Nederland,nl
7432,"De bevelhebber van de Legergroep Midden, veldmaarschalk Ferdinand Schörner, die eergisteren nog weigerde te capituleren, heeft op het einde zijn troepen in de steek gelaten.\n\nHitler prees Schörner de laatste maanden nog als zijn meest uitmuntende legeraanvoerder, vanwege de brutale wijze waarmee hij optrad tegen zijn eigen troepen, als ze niet strijdlustig genoeg waren.\n\nNu is hij, nadat hij een groot bedrag uit de kas van zijn staf had genomen en zijn uniform voor een burgerpak had verwisseld, in een voor hem klaarstaand vliegtuigje gestapt en verdwenen.","9 mei 1945: de oorlog eindigt, maar blijft nazinderen",nl
7433,"Marc Van Ranst ziet een mobilhome of caravan als het ideale vervoermiddel om mee op reis te gaan zodra het weer kan. “Dat is een verantwoorde en veilige manier van reizen”, zegt hij in een interview met Frédéric François, secretaris-generaal van de beroepsvereniging Belgian Caravan-Camping and Motorhome Association (BCCMA), bij Metro.\n\nMinister van Buitenlandse Zaken Philippe Goffin overlegt momenteel met andere Europese landen over het openstellen van de grenzen en het mogelijk maken van toerisme komende zomer. Of het zover komt en wanneer, is nog verre van duidelijk. Het wordt nog zeker enkele weken wachten tot daar meer nieuws over komt.\n\nMaar als we dan gaan reizen, is het volgens viroloog Marc Van Ranst een goed idee zijn om dat met een motorhome of de caravan te doen. “Het is een verantwoorde en veilige manier van reizen”, zegt hij in een interview met Frédéric François, secretaris-generaal van de beroepsvereniging Belgian Caravan-Camping and Motorhome Association (BCCMA). “Reizigers zijn thuis, ongeacht hun bestemming. Ze beschikken over eigen toiletfaciliteiten en hoeven geen beroep te doen op externe eetgelegenheden.”\n\nDe bubbel kan zo perfect in stand gehouden worden. In vergelijking tot reizen met het vliegtuig of verblijven in een hotel komen er minder contacten met andere mensen bij kijken. “Als viroloog kan ik op deze manier van reizen niets tegen hebben. Of je nu thuis in uw bubbel zit, of in uw caravan, dat biedt eigenlijk dezelfde veiligheid.”","Is reizen met mobilhome de oplossing voor komende zomer? “Veilig en verantwoord”, zegt Marc Van Ranst",nl
7434,"De Amerikaanse president Donald Trump heeft een gezichtsmasker gedragen tijdens een bezoek aan een Ford-fabriek in Michigan. Hij nam het weer af toen hij de camera’s van de journalisten zag. “Ik wilde jullie het plezier niet gunnen”, zegt Trump.\n\nMondmaskers en Donald Trump, een geslaagd huwelijk is het niet. De president sprak zich tegen het advies van medische experts al meermaals uit tegen het dragen ervan. “Ik zie het mij niet doen, nee. Ik ga dat niet doen wanneer ik presidenten, premiers, dictators, koningen en koningingen ontmoet.”\n\nMaar zelfs voor de Amerikaanse president gelden veiligheidsmaatregelen, zo bleek donderdagnamiddag (lokale tijd) tijdens een bezoek aan een Ford-fabriek in Ypsilanti, Michigan. “Bill Ford heeft president Trump aangemoedigd om een mondmasker te dragen toen hij toekwam. Tijdens een privé-bezoek aan drie Ford GT’s heeft hij het gedragen. Voor de rest van het bezoek heeft hij het afgenomen”, staat in een statement van Ford. Daarna nam de president het woord en zei hij het masker inderdaad gedragen te hebben, tot hij de camera’s zag. “Dat plezier wil ik jullie niet gunnen”, zei hij. Op Twitter dook gelukkig wel een foto op van de president met het masker met het presidentiële zegel erop.\n\nVolgens CNN doet de president de Amerikanen daarmee een groot plezier. Uit een enquête is gebleken dat 67 procent van hen vindt dat hij het zou moeten dragen.\n\nFoto: Twitter\n\nFoto: REUTERS","Donald Trump draagt dan toch een masker, maar niet voor de camera’s: “Dat plezier gun ik jullie niet”",nl
7435,"Luchtvaartmaatschappij EasyJet is getroffen door een grote dataroof. Daarbij zijn onder meer mailadressen en reisplannen van 9 miljoen klanten buitgemaakt. Van 2.208 klanten bemachtigden de daders ook kredietkaartgegevens. De Britse maatschappij vliegt ook op Zaventem. Of er ook Belgen slachtoffer zijn, is niet bekend.\n\nHet is niet bekend door wie de roof is uitgevoerd, maar de maatschappij spreekt van “een aanval van een zeer geavanceerde bron”. Volgens EasyJet zijn er geen aanwijzingen dat persoonlijke informatie is misbruikt. Informatie over reisplannen kan wel worden gebruikt voor phishing, waarbij mensen schadelijke maar echt ogende links toegestuurd krijgen.\n\nEasyJet zegt dat het al contact heeft opgenomen met de mensen van wie de kredietkaartdata waren buitgemaakt, en dat het in de komende dagen de anderen informeert. “Als we geen contact met je opnemen, is er geen toegang geweest tot je informatie”, klinkt het. De Britse overheid en de Britse privacywaakhond zijn op de hoogte gebracht.(krs, blg)",Gegevens 9 miljoen EasyJet-klanten gestolen,nl
7436,"Vliegmaatschappij easyJet is getroffen door een grote dataroof. Kwaadwillenden hebben toegang gekregen tot de gegevens van 9 miljoen klanten. Het gaat onder meer om hun mailadressen en reisplannen. Bij 2.208 klanten maakten de daders ook creditcardgegevens buit, aldus easyJet dinsdag. Paspoortgegevens zouden niet zijn buitgemaakt.\n\nHet is niet bekend door wie de roof is uitgevoerd, maar easyJet spreekt van “een aanval van een zeer geavanceerde bron”. Volgens de vliegmaatschappij zijn er geen aanwijzingen dat persoonlijke informatie is misbruikt. Informatie over reisplannen kan wel worden gebruikt voor phishing, waarbij mensen schadelijke maar echt ogende links toegestuurd krijgen.\n\nEasyJet zegt dat het al contact heeft opgenomen met de mensen van wie de creditcarddata waren buitgemaakt, en dat het in de komende dagen de anderen informeert. “Als we geen contact met je opnemen, is er geen toegang geweest tot je informatie”, laat easyJet weten. Het bedrijf zegt het cybersecuritycentrum van de Britse overheid en de Britse privacywaakhond op de hoogte te hebben gebracht.",Easyjet heeft cyberaanval ondergaan: gegevens van 9 miljoen klanten gelekt,nl
7437,"Reisorganisatie TUI heeft 124 landgenoten die dit voorjaar in quarantaine werden geplaatst in hun hotel op Tenerife een compensatie uitgekeerd. Een aantal toeristen kreeg zelfs de volledige reis terugbetaald. In het hotel was Covid-19 vastgesteld.\n\nDe krokusvakantie was nog maar pas begonnen toen het H10-hotel Costa Adeje Palace in Tenerife in lockdown werd geplaatst. Bij een Italiaanse toerist die er verbleef werd Covid-19 vastgesteld. Daarop werden alle aanwezigen voor veertien dagen in quarantaine geplaatst en kon niemand het hotel nog in of uit. De eerste dag moest iedereen zelfs in zijn kamer blijven en kregen de gasten een zakje met eten en drank op de kamer in plaats van all-in. Niet meteen de vakantie waarvan iedereen had gedroomd en waarvoor ze zoveel geld hadden betaald dus.\n\nOnder de gasten in het hotel ook een kleine 150 Belgen, waarvan enkele tientallen tickets en hotel zelf hadden geboekt. De 124 landgenoten die via reisorganisatie TUI hadden geboekt, hebben nu een compensatie gekregen.\n\n“Om te beginnen, en dat willen we zeker benadrukken, heeft de hoteluitbater geen euro extra aangerekend voor de periode die de toeristen langer in het hotel hebben verbleven door de lockdown. Hij had zich op overmacht kunnen beroepen, maar dat deed hij niet. Hij heeft de gasten die er een week langer logeerden en die er dus ook moesten eten en drinken er geen euro extra voor aangerekend”, zegt Piet Demeyere van TUI.\n\nLEES OOK. Denderhoutemnaars weer thuis na verblijf in ‘coronahotel’: “Toch niet honderd procent gerust”\n\nTUI, dat een extra vliegtuig moest sturen om de landgenoten een week later dan voorzien terug te halen, heeft de landgenoten die bij hen geboekt hadden nu ook een financiële compensatie gegeven. Dat was de toeristen beloofd, maar ze moesten geduld oefenen. Nu hebben ze de centen op hun rekening kregen.\n\nStefaan De Coster zat met zijn gezin in quarantaine Foto: rr\n\n“Een mooie geste, dat mag ook eens gezegd worden”, zegt Stefaan De Coster uit Denderhoutem die met zijn gezin in quarantaine zat. Hoeveel hij precies kreeg, vertelt hij liever niet, maar hij is wel tevreden met de manier waarop TUI de zaak heeft afgehandeld.\n\nSamen met enkele andere landgenoten die de dag voor het hotel in lockdown ging waren aangekomen op Tenerife, kreeg hij zijn reis terugbetaald. “Die mensen hebben niet de vakantie gekregen waarvoor ze betaald hadden, hebben de hele tijd in quarantaine gezeten en hebben het hoteldomein geen dag kunnen verlaten”, zegt Piet Demeyere.\n\nDe andere landgenoten die tijdens de krokusvakantie in het H10-hotel Costa Adeje Palace verbleven, kregen een vergoeding voor de dagen die ze geboekt en betaald hadden maar die ze in quarantaine moesten doorbrengen. Dus niet voor de dagen die ze extra op Tenerife moesten blijven. “Wie bijvoorbeeld voor zeven dagen had geboekt en drie dagen in quarantaine zat en vier dagen gewoon kon genieten, krijgt die drie dagen terugbetaald”, zegt TUI.\n\nOver hoeveel de organisatie precies heeft uitbetaald en wie uiteindelijk hoeveel kreeg, wordt niet gecommuniceerd.\n\nLEES OOK. Belgen zeker 14 dagen vast in getroffen corona-hotel op Tenerife: “Tegenvaller, maar liever hier dan in quarantaine in het militair hospitaal” (+)",Belgen die vastzaten in ‘coronahotel’ op Tenerife hebben hun geld teruggekregen,nl
7438,"Brussels Airlines wil volgens schattingen van de directie 370 mensen ontslaan, van wie 310 in België en 60 in het buitenland. Dat blijkt uit een presentatie van de directie die De Tijd kon inkijken.\n\nBrussels Airlines voelt een zware impact van het coronavirus, dat het vliegverkeer wereldwijd lamlegt. Het bedrijf kondigde vorige week aan zijn activiteiten een kwart in te krimpen. Dat plan bedreigt de job van 1.000 mensen of 800 voltijdse equivalenten (VTE).\n\nDe directie maakte duidelijk dat ze het aantal gedwongen ontslagen zo veel mogelijk wilde beperken via alternatieve maatregelen. Zo wil het bedrijf 155 werknemers die al met (vervroegd) pensioen kunnen overtuigen dat ook te doen. Door werknemers vanaf 59 jaar met brugpensioen te sturen wil Brussels Airlines 92 jobs schrappen. Mensen vanaf 57 krijgen de vraag halftijds te werken, bij 55- of 56-jarigen is sprake van vier vijfde. Daarnaast voert Brussels Airlines tijdelijke maatregelen in waarbij de piloten en het cabinepersoneel minder werken in het rustige winterseizoen.\n\n“Met de voorgestelde maatregelen kunnen we de ontslagen beperken tot 9 procent van het personeelsbestand”, stelt de directie in de presentatie. Vrijwillige vertrekkers kunnen het aantal gedwongen ontslagen verder omlaaghalen.\n\nBrussels Airlines wilde de cijfers niet bevestigen, omdat de sociale onderhandelingen nog maar net begonnen zijn.",310 Belgische ontslagen bij Brussels Airlines,nl
7439,"Het nieuws van Duitslands definitieve nederlaag heeft in zowat alle geallieerde landen tot vreugdetaferelen geleid. Overal is de bevolking spontaan op straat gekomen om deze langverwachte overwinning te vieren.\n\nFoto’s van Londen (ook foto bovenaan), waar de vreugde misschien het grootst was. Groot-Brittannië had geen bezetting gekend, en dus ook geen bevrijding gevierd, maar de bevolking had vijf jaar gevaren en ontberingen moeten ondergaan.\n\nVoor Churchill is het echt zijn dag van triomf. Voldaan begroet hij de menigte op het balkon van Buckingham Palace tussen koning George VI en koningin Elizabeth, met hun twee dochters Elizabeth (de huidige koningin, links) en Margaret (rechts).\n\nDe Amerikaanse president Truman en de Britse premier Churchill hebben op de radio deze dag aangekondigd als VE Day (“Victory in Europe”). De “overwinning in Europa” is voor hen maar een halve overwinning omdat de oorlog tegen Japan voortduurt. Maar dat kan de vreugde niet bederven. Truman zelf viert overigens vandaag zijn 61ste verjaardag.\n\nEen Britse krant laat weten dat die dag en de dag daarop feestdagen zijn. Dat heeft Churchill aangekondigd.\n\nTimes Square in New York, 8 mei 1945\n\nEigenlijk waren de geallieerde leiders van plan om de overwinning morgen te vieren, maar doordat het nieuws gisteren al bekend raakte, is het nu al overal feest. Alleen de Sovjet-Unie wacht nog op de (tweede) ondertekening van de capitulatie in Berlijn om de overwinning te vieren.\n\nParijs, 8 mei 1945\n\nIn België is het nieuws met kanon­gebulder, sirenes en vooral met klokkengelui aangekondigd. Overal zijn volks­feesten begonnen. In het centrum van de grote steden heerst een ongelooflijke drukte.\n\nDe vreugde in Brussel\n\nDe scholen worden twee dagen gesloten. En de nationale vlag zal acht dagen aan alle openbare gebouwen wapperen.\n\nDe overvolle Grote Markt in Antwerpen\n\nDe kranten brengen het nieuws uiteraard met grote koppen. Er zijn ook al commentaren op de Duitse capitulatie.\n\nDe Nieuwe Standaard (die toen verscheen ter vervanging van De Standaard) geeft als goede katholieke krant een artikel met de titel ‘Te,Deum laudamus!’ (U, God loven wij) en een foto van koning Leopold III naast die van Churchill. Het nieuws dat Leopold de dag ervoor bevrijd was kwam te laat. (krantencollectie KBR)\n\nDe Gentenaar vermeldt naast het nieuws van de overwinning ook het ""valse nieuws"" dat koning Leopold in Zwitserland zou zijn (krantencollectie KBR)\n\nDe Londense Times zegt dat de Duitsers de meest duidelijke nederlaag lijden die een grote natie ooit heeft opgelopen. De krant wijst erop dat zo’n totale militaire nederlaag belangrijk is, want nu kan er geen legende ontstaan dat het Duitse leger door verraad een dolkstoot in de rug heeft gekregen (zoals gebeurd is op het einde van de Eerste Wereldoorlog).\n\nLa Libre Belgique, de krant die tijdens de beide wereldoorlogen clandestien verscheen.\n\nEen andere gezaghebbende Engelse krant, The Guardian, vindt dat de militaire nederlaag gevolgd moet worden door een politieke nederlaag: er mag geen Duitse regering worden aanvaard waar nog nazi’s in zitten. Daarmee wordt de nog bestaande regering van Dönitz in Flensburg geviseerd.\n\nOok Trouw, een protestantse verzetskrant in Nederland (die nog altijd bestaat), laat niet na om God te danken.\n\nDe Franse schrijver Georges Duhamel schrijft in Le Parisien libéré : “Vrede op aarde voor alle mensen van goede wil en alleen voor hen, want voor de anderen begint de tijd der vergelding”.\n\nDe Franse communistische krant L’Humanité spreekt van de triomf over het “hitlerisme” (een term die de communisten verkozen boven nazisme) en roept eens te meer op om “Pétain aan de executiepaal” te zetten.\n\nAdmiraal Dönitz heeft vanuit Flensburg een radiotoespraak gehouden waarin hij in bedekte termen het einde van het naziregime aankondigde (“De eenheid van Staat en Partij bestaat niet meer”). Over Hitler sprak hij geen woord. Hij zei dat de macht in Duitsland nu bij de bezettingsmachten ligt.\n\nIn een deel van Nederland was de bevrijding op 8 mei nog bezig. Die avond begroet een uitzinnige menigte in Den Haag de intocht van de Prinses Irenebrigade.\n\nCapitulatie wordt overgedaan in Berlijn\n\nVlak voordat de capitulatie moet ingaan, wordt de ondertekening ervan overgedaan in Berlijn. De Sovjet-Unie, die de Rijkshoofdstad helemaal bezet, eiste die tweede ondertekening en deed er alles aan om er een grootse plechtigheid van te maken. De plechtigheid vond plaats in de officierenmess van de militaire genieschool in Berlijn-Karlshorst. Dat gebouw, dat de gevechten heeft overleefd, dient nu als hoofdkwartier van het Rode Leger.\n\n\n\nDe Duitse delegatie bij aankomst op het Berlijnse vliegveld Tempelhof. Vooraan v.l.n.r. generaal Stumpf, veldmaarschalk Keitel en admiraal von Friedeburg.\n\nHet verslagen Duitsland is ditmaal vertegenwoordigd door generaal-veldmaarschalk Wilhelm Keitel, de chef van het Oberkommando der Wehrmacht. Hij is vergezeld van admiraal-generaal Hans-Georg von Friedeburg, opperbevelhebber van de Kriegsmarine, en kolonel-generaal Hans-Jürgen Stumpf als vertegenwoordiger van de Luftwaffe. De Duitse delegatie moest een hele tijd wachten omdat de geallieerden protocollaire problemen op te lossen hadden.\n\nEen persmoment tijdens de plechtigheid. Wilhelm Keitel zit aan het einde van de tafel.\n\nMaarschalk van de Sovjet-Unie Gregori Zjoekov treedt als gastheer op en tekent ook voor het Rode Leger. Hij bekleedt wel een lagere functie dan de geallieerde opperbevelhebber, generaal Eisenhower, die dan de leiding zou hebben. Daarom besliste Eisenhower zelf niet te komen, maar zijn plaatsvervanger te sturen, de Britse luchtmaarschalk sir Arthur Tedder. De Verenigde Staten zijn vertegenwoordigd door generaal Carl Spaatz, Frankrijk door generaal Jean de Lattre de Tassigny.\n\nZjoekov leidt de plechtigheid, geflankeerd door Tedder (links) en Spaatz (rechts).\n\nDe Sovjets wilden eerst dat alleen Tedder namens de westerse geallieerden zou tekenen, maar na discussie kwam men tot een akkoord dat Spaatz en de Lattre als getuigen hun handtekening zouden plaatsen. De Lattre merkte intussen op dat er geen Franse vlag in de zaal hing. Er moest snel een Franse driekleur worden gemaakt (het blauw zou van een werkkiel komen).\n\nVervolgens was het wachten op de plaatsvervangende volkscommissaris voor Buitenlandse Zaken van de Sovjet-Unie, Andrej Vysjinski. Die arriveerde pas in de late avond. Voor Zjoekov was het onmogelijk te beginnen zonder deze vertrouweling van Stalin.\n\nKeitel (met monocle) tussen Stumpf (links) en von Friedeburg (rechts). Voor de admiraal was het al de derde dergelijke plechtigheid in vijf dagen!\n\nToen de Duitsers de zaal betraden, gaf Keitel een laatste demonstratie van Pruisische militaire arrogantie. Hij droeg een monocle en klapte met de hielen terwijl hij met zijn maarschalksstaf groette.\n\nKeitel tekent.\n\nZjoekov vroeg Keitel of hij kennis had genomen van de voorwaarden en of hij bereid was te tekenen. Daarop kon de ondertekening beginnen.\n\n\n\nZjoekov tekent.\n\nDe tweede capitulatieoorkonde verschilt maar weinig van de vorige, die gisteren in Reims werd getekend. Er staat nu uitdrukkelijk in dat de Duitse militairen volledig moeten ontwapenen en hun wapens en uitrusting aan de geallieerden moeten overmaken.\n\nDe capitulatieoorkonde. Het document was ditmaal opgesteld in het Duits, Engels en Russisch, maar alleen de Engelse en Russische teksten waren bindend.\n\nTedder, Zjoekov en Spaatz toosten. Na de ondertekening trakteerden de Russen uitvoerig met vodka, champagne en (onder meer) kaviaar.\n\nIn het oosten wordt tot het einde gevochten\n\nTerwijl elders de overgebleven Duitse eenheden zich overgeven of zich voorbereiden om dat te doen, wordt aan het Oostfront nog altijd gevochten. De Sovjetlegers hebben hun aanvallen in Tsjechoslowakije nog opgevoerd. De Duitsers hebben Olomouc, een belangrijke stad in Moravië, moeten opgeven.\n\n\n\nEen stalinorgel op een gepantserde boot ergens in Tsjechoslowakije.\n\nAndere Sovjetlegers zijn doorgebroken door het Ertsgebergte ten noordwesten van Praag. Ze hebben de Tsjechische steden Teplice en Most veroverd en daarbij de laatste fabriek van synthetische benzine waarover de Duitsers beschikten. Nu staan ze op geen 50 km van Praag.\n\nDuitse infanterie trekt zich terug uit het Ertsgebergte.\n\nDe Duitse troepen in Praag beginnen de stad te verlaten, waar het verzet nu meer en meer de baas is. Vandaag nog is het Rode Leger Dresden binnengetrokken. De Saksische hoofdstad, die zeer zwaar getroffen werd door een bombardement in februari, was de laatste grote Duitse stad die nog niet veroverd was.\n\n\n\nSovjettank ergens in Tsjechoslowakije. Het opschrift luidt: “Wij zijn Russen, wij hebben gewonnen”.\n\nBevrijding van Theresienstadt\n\nNa zijn doorbraak door het Ertsgebergte heeft het Rode Leger het concentratiekamp Theresienstadt bevrijd.\n\nTheresienstadt (Tsjechisch: Terezín) is een vestingsstadje dat door de nazi's als ""ghetto"" is ingericht om Joden in onder te brengen. Eigenlijk ging het om een verzamelkamp voor de deporatie van Joden naar Auschwitz en andere dodenkampen. In totaal hebben zowat 140.000 mensen in het kamp verbleven.\n\nDe ingang van de ""Kleine Vesting"" van Theresienstadt, die dienst deed als gevangenis, naast de eigenlijke vestingstad.\n\nOmdat het ""ghetto"" vaak getoond werd aan internationale waarnemers, zagen de leefomstandigheden er beter uit dan in de andere concentratie­kampen. Maar dat was meestal schijn of in elk geval tijdelijk.\n\nOpname (1944) van de “documentaire” Theresienstadt, een propagandafilm die de illusie moest geven dat de leefomstandigheden er goed waren. De regisseur, zelf een gevangene, werd kort na de productie in Auschwitz omgebracht.\n\nOok hier zijn de laatste maanden gevangenen uit andere kampen - Buchenwald en Gross-Rosen - met ""dodenmarsen"" naartoe gezonden. Mogelijk waren het er 15.000.\n\nTekening door de Tsjechisch-Joodse Charlotta Burešová van de toestand in Theresienstadt.\n\nEnkele dagen geleden droeg de kampcommandant het bestuur van het kamp over aan het Internationale Rode Kruis. Er zaten toen nog zowat 30.000 gevangenen.\n\nOverlevenden bij de bevrijding.\n\nPartizanen nemen Zagreb in\n\nHet Joegoslavische Partizanenleger heeft zijn intocht in de Kroatische hoofdstad Zagreb gehouden. Gisteren waren er nog felle gevechten in de stad met twee Duitse divisies en het leger van de ""Onafhankelijke Staat Kroatië”.\n\nPartizanen trekken Zagreb binnen.\n\nDe regering van de “Onafhankelijke Staat Kroatië”, geleid door Ante Pavelić, had kort daarvoor de stad verlaten. Het regime van Pavelić is berucht geworden voor zijn moordpartijen op de Servische en andere minderheden in Kroatië. Honderdduizenden van hen zijn vermoord, vaak op gruwelijke wijze.\n\nZagreb bij de bevrijding\n\nOok hier moet het Duitse leger de wapens neerleggen, maar hoe dat moet gebeuren is nog niet duidelijk. De Duitsers willen liever niet in handen komen van de communistische partizanen. Pavelić en zijn aanhangers, de ustaši’s, blijven in het noordwesten van Kroatië vechten. Het is een strijd op leven en dood …\n\nFoto van een geallieerde luchtaanval op een Duits voertuig in Joegoslavië.\n\nDegrelle naar Spanje gevlucht\n\nDe notoire Belgische collaborateur Léon Degrelle is vannacht per vliegtuig naar Spanje kunnen ontkomen. Hij is wel gewond geraakt.\n\nDe chef van Rex had met zijn SS-Freiwilligen-Panzergrenadier-Division Wallonien deelgenomen aan de verdediging van Stettin aan de Oostzeekust. Eind april begaf hij zich naar Denemarken en vandaar naar Noorwegen.\n\nDegrelle deelt sigaretten uit aan Waalse SS'ers in een loopgraaf aan het Oostfront in het voorjaar van 1945 (privé-collectie).\n\nGisteren stapte hij met vijf anderen in een tweemotorige Heinkel 111, een vliegtuig voorzien van extra brandstoftanks dat de Duitse minister van Bewapening Albert Speer voor zichzelf had laten klaarzetten om te vluchten. Maar Speer is uiteindelijk bij de Duitse regering in Flensburg gebleven.\n\nDe Heinkel legde ’s nachts meer dan tweeduizend kilometer af en vloog over de Noordzee, België, Frankrijk en de Golf van Biskaje. Het vliegtuig kreeg brandstofgebrek toen de kust van Spaans Baskenland in zicht was en maakte een noodlanding op het strand van de baai van San Sebastian. Degrelle is met een gebroken arm en schouder opgenomen in een ziekenhuis in San Sebastian.\n\n\n\nHet wrak van het vliegtuig in de Baai van San Sebastian kreeg zeer veel belangstelling.\n\nDe 38-jarige SS-Standartenführer Degrelle is eind december in België bij verstek ter dood veroordeeld. Het dictatoriale regime van generaal Franco in Spanje leunde sterk aan bij nazi-Duitsland, al nam het niet aan de oorlog deel. Een aantal nazi’s en collaborateurs zijn al naar daar gevlucht.\n\n\n\nOf Degrelle in Spanje mag blijven, is niet duidelijk. Vorige week vluchtte ook Pierre Laval, de vroegere regeringsleider van Vichy-Frankrijk, per vliegtuig naar Spanje. De Spaanse regering weigert hem vooralsnog asiel en heeft hem opgesloten in het fort van Montjuich in Barcelona.\n\nNaschrift: de Belgische regering zal Degrelles uitlevering vragen maar na veel onzekerheid zal hij toch in Spanje mogen blijven tot zijn dood in 1994.\n\n\n\nDe Franse communistische krant L’Humanité meent dat Franco en Laval het goed met elkaar kunnen vinden, hoewel Laval in Montjuich is opgesloten. Toch zou Laval uiteindelijk aan Frankrijk worden uitgeleverd, waar hem het vuurpeloton wachtte.\n\nGöring aangehouden\n\nHermann Göring, de vroegere tweede man van nazi-Duitsland, is in Oostenrijk door de Amerikanen aangehouden.\n\nNadat hij op 23 april bij Hitler in ongenade was gevallen, werd hij eerst vastgehouden op zijn verblijf in Berchtesgaden. Toen de geallieerden naderden, werd hij naar Oostenrijk gebracht. Hij verbleef er in een kasteel waar hij een groot deel van zijn jeugd doorgebracht had.\n\nGöring met de Amerikaanse generaal-majoor John Dalquist. Hij draagt op zijn uniform van rijksmaarschalk het Grootkruis van het IJzeren Kruis (de enige dergelijke decoratie die tijdens de Tweede Wereldoorlog is verleend).\n\nGisteravond liet hij aan het hoofdkwartier van het Zevende Amerikaanse Leger weten dat hij zich wilde overgeven. In de buurt van Zell am See ontmoette zijn wagen de Amerikaanse delegatie die hem tegemoet kwam. Hij is voorlopig op een kasteel in de buurt gelogeerd.\n\nOp 11 mei hield Göring nog een soort persconferentie. IJdel als hij was, beleefde hij een zeker genoegen aan de belangstelling.\n\nGöring was opperbevelhebber van de Luftwaffe en had de speciale hoge rang van rijksmaarschalk. In het begin van het naziregime organiseerde hij de repressie van politieke tegenstanders en richtte de Gestapo op. Later had hij grote bevoegdheden op economisch vlak. Daarbij organiseerde hij mee de plundering van de bezette landen. Hij verrijkte zichzelf bovenmatig en had een enorme collectie gestolen kunst.\n\nFoto van Göring als gevangene.\n\nZware onlusten in Algerije\n\nIn Algerije gaan de vieringen van V-day op sommige plaatsen gepaard met zware incidenten, waarbij veel doden vallen. Het plaatselijk bestuur heeft opgeroepen om de overwinning op Duitsland te vieren. Veel gewone soldaten uit Algerije hebben bijgedragen tot de overwinning, zij en vele anderen vinden dat het daarom tijd is om hun eigen eisen op tafel te leggen.\n\nHet begint in Setif, een belangrijke stad in het Algerijnse binnenland. Algerijnse nationalisten organiseerden een grote optocht. De zowat 10.000 deelnemers scandeerden slogans tegen het het kolonialisme en voor gelijkheid tussen de autochtone Algerijnen en de Franse kolonisten.\n\nDe vlag die op 8 mei 1945 aan de basis lag van de incidenten. Hij is identiek met de huidige nationale vlag van Algerije.\n\nHet komt tot incidenten als de politie een groep moslimscouts interpelleert die een (verboden) Algerijnse vlag meedraagt. Er wordt geschoten, de jongeman die de vlag draagt, komt om. In de daaropvolgende uren en dagen komt het tot gevechten waarbij tientallen doden vallen, aan zowel de kant van de Algerijnse moslims als de kolonisten (de pieds-noirs).\n\nDe rellen zijn nu naar andere steden overgewaaid. De Franse overheid wil zeer hard optreden tegen de relschoppers. Er worden ook wapens uitgedeeld aan de pieds-noirs, die het recht in eigen handen willen nemen.\n\nAangehouden inwoners van Setif.\n\nAlgerije wordt beschouwd als een deel van Frankrijk en de autochtone Algerijnen zijn erkend als Franse burgers. In de praktijk worden ze zwaar gediscrimineerd. Meer dan 100.000 onder hen doen dienst in het Franse leger. De grote principes waarvoor de geallieerden hebben gevochten, zoals die zijn verwoord in het Atlantisch Handvest en de Verklaring van de Verenigde Naties, hebben bij veel Algerijnen hoop gewekt dat er een einde komt aan de Franse koloniale overheersing.\n\nIn de daaropvolgende dagen wordt het leger ingezet , waarbij honderden Algerijnen standrechtelijk worden gefusilleerd.\n\nDe volgende dagen treedt het Franse leger bikkelhard op tegen de Algerijnen, waarbij zelfs hele dorpen worden gebombardeerd. Het totale dodenaantal als gevolg van de incidenten van 8 mei loopt in de duizenden. 8 mei was in feite het begin van de Algerijnse onafhankelijkheidsoorlog.",8 mei 1945: de overwinning wordt gevierd,nl
7440,"Lokeren - Een achtervolging die begonnen was in Lokeren, eindigde donderdag omstreeks 20.30 uur met een zware crash in de Broekstraat in Berlare. Tijdens de achtervolging werden snelheden tot 170 kilometer per uur gehaald.\n\nDe politie wilde in Lokeren de Volkswagen met achter het stuur een twintiger aan de kant zetten nadat hij een verkeersovertreding had begaan. Wat de jongeman bezielde en of hij gekend staat bij politie of justitie, is nog niet duidelijk, ook niet of hij onder invloed was. In de woonwijk in Berlare knalde hij met zijn wagen met hoge snelheid tegen een boom. Het voertuig kwam op zijn dak terecht.\n\nDe man raakte gewond en werd naar het ziekenhuis overgebracht. Bij de achtervolging zou hij snelheden tot 170 kilometer per uur hebben gehaald. Van de wagen blijft na het ongeval niet veel meer over. Er waren geen andere voertuigen betrokken bij het incident.",Politieachtervolging aan 170 kilometer per uur eindigt met zware crash in woonwijk,nl
7441,"China stelt zich voor dit jaar geen doelen voor de economische groei, wegens de “grote onzekerheid” door de coronapandemie. Dat heeft premier Li Keqiang gezegd bij de opening van het jaarlijkse Volkscongres, de bijeenkomst van het parlement. Het land is daarnaast van plan miljarden te investeren en nieuwe schulden te maken om de gevolgen van de pandemie te bestrijden.\n\nPeking neemt zich wel voor om de werkloosheid op circa 6 procent te houden en de inflatie rond de 3,5 procent, maar stelt geen specifiek cijfer voorop voor de groei van het bruto binnenlands product. “Geen specifiek target zetten voor economische groei zal ons allemaal toelaten ons te concentreren op het verzekeren van stabiliteit”, aldus de Chinese premier.\n\nHet doel voor het begrotingstekort is “minstens 3,6 procent”, zei Li ook. Vorig jaar was dat nog 2,8 procent.\n\nEconomie aanzwengelen\n\nChina is van plan om bijkomende staatsleningen uit te geven, voor omgerekend ongeveer 128 miljard euro. Daarmee wil Peking de economie opnieuw aanzwengelen. Daarnaast zal Peking de lokale besturen zowat 256 miljard euro toesteken om het verlies van banen te vermijden, om te voldoen aan de basisnoden van de bevolking en om de private sector te steunen.\n\n“Dit zijn uitzonderlijke maatregelen voor een ongewone tijd”, aldus de premier.\n\nDefensiebudget\n\nFoto: REUTERS\n\nHet Chinese defensiebudget zal dit jaar met 6,6 procent stijgen. Dat is het laagste cijfer in jaren, een gevolg van de coronapandemie. Vorig jaar stegen de militaire uitgaven nog met 7,5 procent.\n\nChina heeft, na de Verenigde Staten, het grootste defensiebudget ter wereld. Dit jaar verwacht het land 1.268 miljard yuan (163 miljard euro) uit te geven voor zijn verdediging.\n\nSpanningen met Taiwan, door China beschouwd als een afvallige provincie, en territoriumdisputen in de Zuid-Chinese Zee zijn de belangrijkste defensieprioriteiten van Peking. Bij de opening van het Volkscongres zei premier Li Keqiang dat China zich resoluut zal verzetten tegen elke separatistische activiteit om Taiwan onafhankelijk te maken.\n\nNormaliteit teruggekeerd\n\nDe bijeenkomst van het Nationaal Volkscongres werd uitgesteld vanwege de coronapandemie. Voor China is het congres een prestigemoment. Met de vergadering kan Peking aan de wereld laten zien dat de normaliteit in het land is teruggekeerd na de coronacrisis en de eenheid binnen het land benadrukken.\n\nHet symbool voor de stabiliteit van het Chinese regime vindt elk jaar plaats sinds 1978, na het einde van de “culturele revolutie”. Al sinds 1985 gaat de zitting van start op 5 maart. Door de coronacrisis is daar nu voor het eerst in 35 jaar een uitzondering op gemaakt.\n\nHet Volkscongres is officieel de belangrijkste politieke gebeurtenis van het jaar in China. Op de tiendaagse vergadering komen 3.000 provincievertegenwoordigers bijeen. Tegelijkertijd vindt de jaarlijkse sessie van het politiek adviesorgaan, de Politieke Consultatieve Conferentie van het Chinese Volk (PCCCV) plaats. Die staan samen bekend als de Twee Sessies.\n\nFoto: AFP\n\nTijdens het congres geeft de regering onder meer informatie over de economische toestand in het land. Criticasters zien de bijeenkomst in de eerste plaats als een schouwspel van een “pseudo- of marionettenparlement”, dat enkel maar beslissingen zal bekrachtigen die eerder al door de heersende Communistische partij (CCP) werden genomen. Er kunnen wel degelijk debatten plaatsvinden, maar het kader waarin dat gebeurt, is erg strikt. Bovendien heeft het parlement nog nooit een voorstel van de regering afgekeurd.",China stelt voor het eerst in decennia geen doel voor economische groei door “grote onzekerheid” over coronavirus,nl
7442,"Ricoh neemt in België zijn Oost-Vlaamse sectorgenoot Orbid over om zijn IT-dienstenaanbod uit te breiden en zijn positie op de Belgische IT-markt te verstevigen.\n\nRicoh is marktleider voor oplossingen voor documentbeheer. De groep groeide de laatste jaren vooral in Wallonië en Brussel. Orbid is gevestigd in Merelbeke en heeft ook nog vestigingen in Antwerpen, Geel en Lokeren. Door de overname versterkt Ricoh zijn positie in Vlaanderen. Bij Orbid werken 140 experts voor bijna 800 klanten. Het bedrijf zal zelfstandig blijven werken, in nauwe samenwerking met Ricoh.\n\n“Door aan te sluiten bij de internationale Ricoh-familie kunnen we onze sterke groei ook de komende jaren blijven doorzetten én elkaars klanten nog beter ondersteunen”, zegt Orbid-CEO Jan Verfaellie. (krs, blg)",Ricoh Belgium neemt sectorgenoot Orbid over,nl
7443,"Proximus krijgt van de Gegevensbeschermingsautoriteit (GBA) een recordboete van 50.000 euro voor een belangenconflict bij zijn Data Protection Officer (DPO), zo bericht L’Echo maandagavond. De DPO is de persoon die binnen het bedrijf verantwoordelijk is voor de goede implementatie van de GDPR-richtlijn.\n\n“De DPO wordt verondersteld een gids te zijn in deze procedures. Je kan niet de raadgever zijn én degene die de beslissing neemt zoals bij Proximus het geval was”, zegt Hielke Hijmans, de directeur van de geschillenkamer van de GBA.\n\nProximus heeft een maand om in beroep te gaan bij het Marktenhof, maar heeft aangekondigd de beslissing te zullen respecteren. “Op basis van het lezen van de motivering blijven we ervan overtuigd dat wat we hebben geïmplementeerd op het niveau van onze DPO voldeed aan de GDPR-vereisten. De geschillenkamer van de GBA heeft er anders over beslist en besloot een boete op te leggen aan Proximus. We zullen handelen in overeenstemming met de beslissing en de functie van onze DPO aanpassen”, reageerde woordvoerder Haroun Fenaux.",Proximus krijgt recordboete van 50.000 euro voor schending gegevensbescherming,nl
7444,"De Guineese zanger Mory Kanté is niet meer. Hij is op 70-jarige leeftijd overleden in een ziekenhuis in de Guineese hoofdstad Conakry. Dat meldt de familie van de zanger aan AFP. Hij is vooral bekend van zijn monsterhit uit 1987 Yéké yéké.\n\nDe Guineese president bevestigt het overlijden op Twitter. “De Afrikaanse cultuur is in rouw”, schrijft hij. “Mijn deelneming aan alle nabestaanden. Ik wil de artiest bedanken voor zijn uitzonderlijke levensloop. Een voorbeeld om trots op te zijn.”\n\n#Mory_Kanté La culture africaine est en deuil. Mes condoléances les plus attristées...\n\nMerci l'artiste. Un parcours exceptionnel. Exemplaire. Une fierté. pic.twitter.com/Acoxjyfwnb — Alpha CONDÉ (@alphacondepresi) May 22, 2020\n\nKanté overleed vrijdagochtend om 9u45, aldus zijn zoon Balla aan AFP. “Hij leed aan chronische ziektes en reisde vaak naar Frankrijk voor medische zorgen. Maar door het coronavirus was dat niet meer mogelijk”, zei hij. “We zagen zijn toestand snel verslechteren, maar ik was toch verrast omdat hij al veel slechtere periodes had gehad”, voegde hij toe.\n\nKanté werd wereldberoemd met zijn monsterhit Yéké yéké (ook uitgegeven als Yé ké yé ké). Hij nam het nummer op in Parijs, waar hij toen illegaal verbleef. De single werd in 1988 uitgebracht en werd tot grote verassing van velen een wereldhit. Onder meer in België stond het nummer lange tijd op 1 in de hitlijsten en de single ging meer dan 1 miljoen keer over de toonbank. Het was de eerste keer dat een Afrikaanse artiest dat voor elkaar kreeg. Het nummer geldt nog steeds als één van de grootste Afrikaanse hits aller tijden.\n\nKanté werd vaak de “elektrische griot” genoemd. Een griot is een West-Afrikaanse dichter, zanger, en muzikant die als ‘bewaarder van verhalen’ beschouwd wordt. Ze spelen een belangrijke rol in mondelinge geschiedenis en tradities binnen veel West-Afrikaanse culturen.",Nooit meer ‘Yéké Yéke’: Guineese zanger Mory Kanté overleden...,nl
7445,"Al 37.500 reizigers die getroffen werden door het faillissement van touroperator Thomas Cook vorig jaar, zijn intussen terugbetaald. Dat wil zeggen dat zo’n 85 procent van de openstaande dossiers nu afgehandeld is, zo meldt het Garantiefonds Reizen maandag.\n\nHet garantiefonds heeft de gedupeerde klanten al voor een waarde van 20 miljoen euro uitbetaald. Daarmee werd al 85 procent van de reizigers die een reis boekten voor het faillissement van Thomas Cook terugbetaald.\n\nStarre houding\n\nHet Garantiefonds Reizen wil tegen eind mei 90 procent van de terugbetalingsdossiers afgewerkt hebben. De terugbetalingen staan volgens het Garantiefonds Reizen, een verzekeraar die door de reissector zelf werd opgericht, “in schril contrast met het gebrek aan begrip voor de reissector” tijdens de coronaperiode.\n\nDe organisatie zegt verbaasd te zijn dat de Europese Commissie een “starre houding” blijft aannemen over het gebruik van vouchers wanneer een reis wegens COVID-19 geannuleerd werd.\n\nZe benadrukken dat de reissector al 30 jaar vraagt naar een verzekering tegen financieel onvermogen voor vliegtuigtickets. De huidige crisis is volgens hen een duidelijk signaal naar Europa toe om daar eindelijk werk van te maken. Volgens het fonds is de levensvatbaarheid van de sector zonder overheidssteun niet gegarandeerd.",Al 85 procent van de getroffen reizigers Thomas Cook uitbeta...,nl
7446,Het is zover: Duitsland stemt in met een onvoorwaardelijke capitulatie op alle fronten. Alleen duurt het nog even alvorens die ingaat.\n\nDe kogel was door de kerk toen admiraal Dönitz kort na middernacht een radiobericht naar generaal Jodl in Reims stuurde. Daarin gaf hij als Duits staatshoofd en opperbevelhebber toestemming om de capitulatie te ondertekenen.\n\n,7 mei 1945: Duitsland capituleert,nl
7447,"Antwerpen -\n\nHet Antwerpse koppel Rik en Irene, schoonfamilie van acteur Ruud De Ridder, zit ook in hun tweede verblijf: hun camper. En dat is tegen hun zin. Ze zouden veel liever naar huis komen, maar zitten vast in Marokko. Na bijna twee maanden op een snikhete camping in een klein Marokkaans dorp zijn ze stilaan radeloos, vertellen ze aan regionale zender ATV.",Antwerps koppel al 2 maanden vast in camper in woestijn door... (Antwerpen),nl
7448,"Trump wilde naar eigen zeggen de pers het plezier niet gunnen hem met een mondmasker te zien. Foto: AP\n\nDe Amerikaanse president Donald Trump is niet van plan om het land opnieuw plat te leggen, mocht het coronavirus in een tweede golf toeslaan. “We zullen de brandjes blussen, we gaan het land niet op slot doen”, zei hij tijdens een bezoek aan een Ford-fabriek in Michigan.\n\nAlle Amerikaanse staten zijn hun coronamaatregelen aan het terugschroeven. Staten die worden geleid door Republikeinen, dringen over het algemeen aan op een snellere versoepeling, terwijl de besturen met Democraten een voorzichtigere aanpak bepleiten. Mocht er een tweede golf van het virus komen, waar sommige experten voor vrezen, zullen het opnieuw de staten en de lokale overheden zijn die moeten beslissen over eventuele maatregelen om de verspreiding van het virus tegen te gaan.\n\nVlaggen drie dagen halfstok\n\nDe Amerikaanse vlaggen aan overheidsgebouwen en monumenten zullen de komende drie dagen halfstok hangen om de slachtoffers van het coronavirus te herdenken. Dat heeft Trump donderdag aangekondigd.\n\nDe Verenigde Staten zijn zwaar getroffen door het coronavirus, met al bijna 95.000 doden. De Democratische oppositie had Trump al opgeroepen om de vlaggen halfstok te hangen bij het overschrijden van de kaap van 100.000 doden.\n\nOok maandag zullen de vlaggen nog halfstok wapperen, maar dan voor Memorial Day. Op die dag herdenken de Amerikanen hun gesneuvelde soldaten.",Trump wil geen nieuwe lockdown bij tweede golf,nl
7449,"ArcelorMittal Ringmill, dat in Seraing (Luik) onderdelen maakt voor windmolens, komt in handen van het Duitse investeringsfonds Callista Private Equity. Dat is vernomen uit vakbondsbronnen na een bijzondere ondernemingsraad bij het bedrijf.\n\nEr is morgen/dinsdag een overleg gepland tussen de overnemer en de vakbonden, waarbij de Duitsers hun plan uit de doeken zullen doen. Volgens de socialistische vakbond wil de nieuwe eigenaar het personeel volledig overnemen. Er werken 90 mensen bij ArcelorMittal Ringmill.",Duitsers nemen Ringmill Seraing over van ArcelorMittal,nl
7450,"Ieper -\n\nBedreigingen met een mes en loodjesgeweer, loslopende honden en woensdagnamiddag een uit de hand gelopen coronafeestje. Een Franstalig gezin, dat sinds een jaar een villa huurt in Boezinge (Ieper), veroorzaakte al verschillende keren opschudding in het rustige dorp. “Ik ben bang van die man”, klinkt het bij een buurtbewoner.","Villahuurders zetten rustige buurt in rep en roer met honden, bedreigingen en nu coronafeestjes: grote politiemacht grijpt in",nl
7451,"Staalgigant ArcelorMittal krijgt van de Europese Unie een lening van 75 miljoen euro voor projecten in zijn Gentse vestiging om de CO2-uitstoot van de staalproductie drastisch te verlagen. Dat meldt de Europese Investeringsbank.\n\nHet geld zal dienen voor twee projecten: Steelanol en Torero. Steelanol is een demonstratiefabriek die afvalgassen van de hoogovens zal opvangen om ze biologisch om te zetten in ethanol. Die kan dan vermengd worden voor gebruik als brandstof. Eenmaal voltooid, wellicht in 2022, zal de fabriek naar schatting 80 miljoen liter ethanol uit gerecycleerde koolstof per jaar kunnen maken. De bouw van de fabriek levert 500 jobs op in de komende twee jaar, en er liggen 20 tot 30 permanente jobs in het verschiet. De fabriek is goed voor een investering van 165 miljoen euro.\n\nHoogovens\n\nTorero is dan weer een fabriek ter waarde van 50 miljoen euro om afvalhout in bio-kool om te zetten, ter vervanging van een deel van de fossiele steenkool die in hoogovens gebruikt wordt. In de eerste fase zal die fabriek jaarlijks tot 60.000 ton afvalhout om kunnen zetten in ongeveer 40.000 ton bio-kolen. Later wordt dat verdubbeld. De nieuwe installatie is goed voor circa 70 externe jobs en zal ongeveer 10 nieuwe arbeidsplaatsen creëren voor de bediening. De fabriek zou tegen eind 2022 operationeel moeten zijn.",ArcelorMittal Gent krijgt EU-lening van 75 miljoen voor CO2-verlagende projecten,nl
7452,"De Duitse bondskanselier Angela Merkel en de Franse president Emmanuel Macron willen een “ambitieus, tijdelijk en doelgericht relancefonds van 500 miljard euro” oprichten om de gevolgen van de coronapandemie het hoofd te bieden. Dat zou bovenop de 540 miljard euro aan leningen komen waarmee de EU-leiders eerder deze maand al instemden. Al is de kogel nog niet door de kerk.","Ambitieus, tijdelijk en ongezien plan om EU-landen te redden in coronatijden: “Geen blanco cheque, wel een van 500 miljard euro”",nl
7453,"In Italië zijn volgens het instituut van de sociale zekerheid meer mensen aan het coronavirus gestorven dan de officiële cijfers weergeven. Het instituut voegt ongeveer 19.000 doden toe aan de balans van 32.000 doden van de autoriteiten.\n\nIn een donderdag bekendgemaakt studie zegt het INPS (Instituto nazionale della previdenza sociale) dat in maart en april in totaal 156.429 overlijdens opgetekend werden in Italië, ongeacht de oorzaak. Dat zijn er 46.909 meer dan verwacht op basis van het gemiddelde in die maanden in de periode 2015-2019.\n\nHet aantal sterfgevallen door Covid-19 gemeld door de Civiele Bescherming – de dagelijkse balans die autoriteiten bekendmaakten – bedroeg in maart en april in totaal 27.938, benadrukt INPS. Het instituut stelt zich dus vragen over het verschil van “18.971 overlijdens, waarvan 18.412 in het noorden”, de regio die het zwaarst getroffen is door de epidemie.","19.000 coronadoden meer dan officiële cijfers in Italië, volgens sociale zekerheid",nl
7454,"Loenhout / Wuustwezel -\n\nNathalie Denhaene ging de voorbije dagen op sociale media en met affiches op zoek naar de oudere dame die maandag haar zoontje Neil (7) omver fietste op het voetpad voor hun huis in de Brechtseweg in Loenhout. De jongen brak hierbij zijn rechterelleboog, terwijl hij al een gebroken linkerelleboog had. Donderdag meldde de vrouw zich alsnog.","Neil (7) breekt na linker- ook rechterelleboog bij aanrijding, fietsster meldt zich na oproep",nl
7455,"Bij Brussels Airlines zijn gesprekken begonnen over de zware herstructurering die de luchtvaartmaatschappij wil doorvoeren. Volgens de vakbonden zijn onder meer SWT (het vroegere brugpensioen) en een cafetariaplan in plaats van nettoloon pistes in een ontwerp-cao die ze ontvingen. Zelf schuiven de bonden een arbeidsduurvermindering naar voren.\n\nDe directie van Brussels Airlines wil tot 1.000 banen schrappen en het overblijvende personeel laten inleveren. De procedure-Renault die wordt toegepast bij collectieve ontslagen, is opgestart. Die procedure is maandagochtend begonnen met een consultatie- en informatieronde waarbij de vakbonden vragen kunnen stellen. Er zijn meer dan 100 vragen ingediend.\n\nStaatssteun\n\nEenvoudig worden de gesprekken niet. De personeelsvertegenwoordigers vinden de plannen van de directie onaanvaardbaar, maar daarnaast moet de luchtvaartmaatschappij zelf ook nog een akkoord zien te vinden over staatssteun, net als moederbedrijf Lufthansa in Duitsland. De topman van Lufthansa, Carsten Spohr, was vrijdag in Brussel om met de regering te praten, maar dat heeft voorlopig niet tot een akkoord geleid.\n\nFilip Lemberechts van de liberale bond ACLVB hoopt dat er in de komende dagen alsnog duidelijkheid komt over staatssteun. “Dit hangt als een schaduw over de onderhandelingen”, zei hij voor aanvang van de gesprekken met de directie. “We moeten eerst duidelijkheid hebben over de onmiddellijke toekomst van de maatschappij, anders heeft het geen zin om over de rest te praten”, vindt Didier Lebbe van de Franstalige christelijke vakbond CNE. Ook de timing is de bonden een doorn in het oog. “Men verwacht dat we een blanco cheque ondertekenen tegen eind mei, maar dat is onmogelijk”, zegt Anita Van Hoof van de socialistische BBTK.\n\nVeel bereidheid\n\nEn toch lijkt er bereidheid bij het personeel van de luchtvaartmaatschappij te bestaan om een inspanning te leveren. Verschillende vakbondsvertegenwoordigers schoven maandagochtend een arbeidsduurvermindering naar voren. Als het personeel tijdelijk minder uren klopt, kunnen meer mensen aan boord blijven, is de redenering. Lemberechts drukt de hoop uit om “ettelijke honderden” ontslagen te vermijden.\n\n“De bereidheid om het bedrijf mee te redden, is aanwezig, maar niet op de drastische manier die nu op tafel ligt”, klonk het bij Paul Buekenhout van de christelijke bond ACV. Hij stoort zich met name aan de piste in de ontwerp-cao waarbij de directie nettoloon van personeel zou omzetten in een zogenaamd “cafetariaplan”, waarbij de werknemers kiezen uit andere voordelen. Maar daarop worden geen sociale lasten betaald, waarschuwt de vakbondsman. De bijgestuurde loon- en arbeidsvoorwaarden vallen slecht bij de bonden. “Cabinepersoneel zou 20 tot 25 procent moeten inleveren”, klaagt Buekenhout aan.\n\nOok het brugpensioen, tegenwoordig stelsel van werkloosheid met bedrijfstoeslag (swt) genoemd, zou vanaf 59 jaar voor een deel van het personeel mogelijk kunnen zijn volgens de ontwerp-cao, zeggen de bonden. Alleen is de bijpassing voor de bonden te laag, waardoor het inkomensverlies te hoog zou zijn. Bovendien moet de minister van Werk de toepassing van het systeem goedkeuren.","Brugpensioen en cafetariaplan op tafel bij Brussels Airlines, bonden pleiten voor arbeidsduurvermindering",nl
7456,"De strenge lockdown in hun land dreef meerdere Spanjaarden tot wanhoop. Voor een van de meest bijzondere lockdownplekken moeten we naar Andalusië. Voor Andres Perales en zijn zoon viel het verplichte thuisblijven nog mee: ze wonen samen met hun hondje in het stadion van tweedeklasser Malaga.\n\nEen kind aan huis, zo kan je de 85-jarige Andres Perales wel noemen. Al 54 jaar is hij in dienst van de club uit Andalusië en sinds eind jaren ‘80 mag Perales het Estadio La Rosaleda ook zijn woonst noemen. De voetbaltempel biedt plaats aan ruim 30.000 socios, maar achter een van de doelen woont Perales in een speciaal verbouwde studio met zijn zoon en hun hondje Chivato.\n\nNu het voetbal stilligt, is het stil ten huize Perales. Op zijn leeftijd vindt Andres dat niet eens zo erg: hij mengt zich al een tijdje niet meer tussen de supporters: iets te wild voor de bejaarde man. “Ik mis het lawaai in de tribunes tijdens de match, ook al hoor ik het natuurlijk nog wel in mijn huiskamer’, zegt Andres in een reportage van ESPN. De matchen van Malaga worden dan maar op televisie gevolgd. “We volgend de matchen steevast op tv. Als Málaga wint, is mijn vader in de wolken. Als we verliezen, dan is hij minder aanspreekbaar”, getuigt zoon Andy.\n\nMessi op bezoek\n\nAndres begon als buschauffeur bij de spelersbus van Malaga, nu is hij actief als conciërge, greenkeeper en ook wat fysiowerk schuwt de krasse duizendpoot niet. Zijn zoon Andy (43) getuigt verder over het leven in het stadion:”Ik ben hier opgegroeid, in het stadion”, vertelt hij. “Je ziet iedereen langskomen. De spelers kwamen soms langs voor de lunch, klaargemaakt door mijn moeder. In het begin is het bijzonder, maar na een tijdje wordt alles normaal. Toen Lionel Messi hier langskwam, zat iedereen te roepen en te tieren! Ik passeerde en ik dacht gewoon: “Ah, Messi zit hier.” Ik dacht net hetzelfde toen Cristiano Ronaldo hier was. Het went gewoon.”\n\nAndrés en zijn zoon zijn al een tijdje niet meer buiten het stadion geweest. “Ik ben nog goed in vorm, maar ik ben natuurlijk wel op leeftijd. Daarom blijf ik binnen”, zegt Andrés.\n\nHoe hij zich dan toch een beetje bezighoudt tijdens de lockdown? “Er blijft wel voldoende ruimte om eens rond te lopen. Ik wandel iedere ochtend een rondje op het gemak. Daarna lunch ik en doe ik een dutje. In de late namiddag word ik dan rustig weer wakker.”",Vader en zoon wonen in … stadion van Malaga: “Wij hebben de ...,nl
7457,"De prijs van een troy ounce goud (31,1 gram) staat op circa 1.760 dollar, het hoogste niveau sinds oktober 2012. De prijs ging verder omhoog na waarschuwingen van voorzitter Jerome Powell van de Amerikaanse Federal Reserve over de economische schade die het coronavirus kan veroorzaken.\n\nOok de prijzen van andere edelmetalen zaten in de lift, zoals zilver en platina. De goudprijs bereikte in september 2011 een recordniveau met meer dan 1.900 dollar. (krs, blg)",Recordprijs voor goud: 1.760 dollar,nl
7458,"Antwerpen - Axel Daeseleire (rechts) heeft woensdagmiddag samen met de Lions Club Antwerpen Marnix Zuid duizend FFP2-mondmaskers gedoneerd aan het Sint-Vincentiusziekenhuis.\n\nDe acteur heeft daar tien dagen in een kunstmatige coma gelegen nadat hij in maart opgenomen was met Covid-19, de longaandoening die het coronavirus veroorzaakt. Met de actie wilde Axel Daeseleire, die naar eigen zeggen begonnen is aan een tweede leven, andermaal zijn uitdrukkelijke dank en steun tonen. “Omdat ik er zonder die mensen niet meer zou zijn. Dat klinkt heel fatalistisch, maar het is zo.”",Axel Daeseleire schenkt 1.000 mondmaskers aan ziekenhuis waar hij voor zijn leven vocht,nl
7459,"PVDA heeft een wetsvoorstel klaar voor een steunfonds voor zelfstandigen en kmo’s, dat gespijsd wordt met een belasting op de woekerwinsten die de giganten van de distributie en de e-commerce de laatste maanden gemaakt hebben. “Het is onaanvaardbaar dat mensen als Jeff Bezos, de baas van Amazon, zijn fortuin met 24 miljard dollar heeft zien toenemen sinds het begin van de pandemie en dat op hetzelfde moment veel kmo’s en zelfstandigen ten onder gaan”, vindt partijvoorzitter Peter Mertens.\n\nPVDA voorziet een belasting van 75 procent op zogeheten woekerwinsten, berekend door de recente winsten te vergelijken met de gemiddelde winst van de afgelopen 5 jaar. De maatregel zal enkel gelden voor grote bedrijven die in 2020 buitengewone winsten geboekt hebben en die een omzet halen van meer dan 10 miljoen euro. Voor de 5 grote groepen Colruyt, Carrefour, Delhaize, Aldi en Louis Delhaize alleen al zou dit volgens de partij bijna 80 miljoen euro aan bijkomende belastingen opleveren.\n\n“Dit idee is niet nieuw”, legt Peter Mertens uit. Een dergelijke belasting op buitensporige winsten bestond in Frankrijk tijdens de Eerste Wereldoorlog en in de Verenigde Staten en Canada tijdens de Tweede Wereldoorlog.\n\nDe partij dringt erop aan dat er eindelijk maatregelen genomen worden tegen het feit dat de grote e-commerceplatformen in België geen belasting betalen.\n\nDe PVDA stelt voor met de inkomsten uit deze extra belasting een steunfonds voor kmo’s en zelfstandigen te spijzen. “De kleine spelers zijn zwaar getroffen door deze crisis. Het is helemaal niet zeker dat zij het marktaandeel dat zij verloren hebben aan de e-commercegiganten zullen terugwinnen. Velen riskeren failliet te gaan. Zeker als de overheid beslist om vooral het grootbedrijf te steunen”, zegt Peter Mertens.",PVDA wil steunfonds zelfstandigen spijzen met woekerwinsten,nl
7460,"In India en Bangladesh heeft de cycloon Amphan al minstens 106 mensenlevens geëist, blijkt vrijdag uit de meest recente cijfers.\n\nHoewel de cycloon van woensdag aanzienlijke materiële schade veroorzaakte in de twee Zuid-Aziatische landen, is het aantal doden relatief beperkt gebleven. Eerdere cyclonen in de regio eisten soms duizenden levens.\n\nIn de Indiase regio West-Bengalen sprak eerste minister Mamata Banerjee van 80 doden. In Bangladesh registreerden de autoriteiten 26 overlijdens. Donderdagavond was het totale dodental nog 95.\n\nDe autoriteiten in het oosten van India en Bangladesh proberen vrijdag de wegverbindingen, water- en elektriciteitsvoorzieningen weer te herstellen.\n\nIn India vloog premier Narendra Modi vrijdag met een helikopter over de getroffen gebieden, en beloofde zo’n 120 miljoen euro voor de heropbouw ervan. “Het hele land staat aan de zijde van West-Bengalen op dit cruciale moment en we zullen samen de door de cycloon verwoeste gebieden heropbouwen”, aldus Modi.\n\nDe Europese Unie heeft ook al 500.000 euro beloofd aan India en 1,1 miljoen euro aan Bangladesh.",Al meer dan 100 doden door cycloon Amphan,nl
7461,"De staat moet geen aandeelhouder worden van Brussels Airlines. Dat zegt CD&V-voorzitter Joachim Coens zaterdag in L’Echo.\n\n“We moeten niet Lufthansa, Alitalia of KLM redden, maar wel de connectiviteit van Zaventem-Brussel. Die moet duurzaam zijn, zowel ecologisch als economisch. Indien we daarvoor geld op de tafel moeten leggen, akkoord, maar we moeten zeker zijn dat op de lange termijn bepaalde bestemmingen bediend zullen worden, en dat Lufthansa en Star Alliance ons helpen voor de langeafstandsvluchten ...”, zegt Joachim Coens, voorzitter van regeringspartij CD&V.\n\nVoor Coens moet de staat niet toetreden tot het kapitaal van Brussels Airlines. “Ik vind niet dat we weer moeten keren naar overheidsbedrijven. Alexander De Croo en de regering moeten garanties hebben in het kader van een contractueel akkoord tussen België, de luchthaven, Brussels Airlines en Lufthansa. Ik laat de onderhandelingen zich ontwikkelen. Brussels Airlines heeft nood aan een nieuw business plan, zelfs als de staat geen geld geeft.”\n\n“Een zitje hebben in de raad van bestuur biedt onvoldoende garanties”, aldus Coens.",CD&V-voorzitter Joachim Coens: “Staat moet niet in kapitaal stappen van Brussels Airlines”,nl
7462,"De Franse autoproducent Renault bevindt zich in een zeer ernstige crisis en “vecht voor zijn voortbestaan”. Dat heeft de Franse minister van Economie en Financiën Bruno Le Maire vrijdag laten verstaan in een interview met de krant Le Figaro.\n\nHet bedrijf heeft voor 5 miljard euro staatsgaranties gevraagd, zegt de minister. “Ik heb die leningen nog niet ondertekend”, zo beklemtoont hij ook. De Franse regering eist verschillende engagementen van Renault. Het gaat onder meer om de productie van elektrische voertuigen en over de vestiging van technologisch geavanceerde activiteiten in Frankrijk.\n\nLe Maire vraagt ook om de grote Renault-fabriek in Flins, in de omgeving van Parijs, open te houden. “Dat is het standpunt van de regering en van de staat als aandeelhouder”, zegt hij in een interview met de zender Europe 1. Flins is de grootste Renault-site op het Franse vasteland en stelt meer dan 2.600 mensen tewerk. Volgens het satirische blad Le Canard Enchaîné zou Renault die site willen sluiten.\n\nDe minister zegt nu de voorstellen van Renault af te wachten. “Er is dringend actie nodig”, zo waarschuwt hij. “Renault kan verdwijnen.” Hij is er wel van overtuigd dat het bedrijf de crisis kan overwinnen, als het zijn strategie aanpast. Daarbij is het volgens hem cruciaal dat er wordt ingezet op vooruitstrevende technologie en elektrische voertuigen.\n\nDe minister benadrukt voorts dat hij op zich geen problemen heeft met staatsinterventies om noodlijdende ondernemingen recht te houden. “Ik heb geen scrupules om onze ondernemingen te redden”, zegt hij in Le Figaro. “Welke andere oplossing is er? Je neerleggen bij honderdduizenden ontslagen en bij faillissementen? Dat zou dodelijk zijn voor onze economie.”",Franse minister van Economie: “Renault vecht voor zijn voort...,nl
7463,"Minister van Buitenlandse Zaken Philippe Goffin (MR) hoopt dat we vanaf midden juni opnieuw op reis kunnen binnen Europa. Dat heeft hij gezegd bij VRT Nieuws.\n\nGoffin staat in overleg met de buurlanden en de rest van Europa om te bekijken en bespreken wat mogelijk is op het vlak van toerisme. Door het coronacrisis zijn veel grenzen afgesloten, en het is onduidelijk wanneer die weer open zullen gaan. Maar de minister is hoopvol, zo zegt hij.\n\n“Het is nog wat vroeg en ik zou liever met meer zekerheid kunnen zeggen dat de Belgen deze zomer op reis kunnen vertrekken”, zegt hij bij VRT Nieuws. “Het is de Nationale Veiligheid die beslist. Maar het klopt dat we in een voorbereidingsfase zitten die moet leiden tot een ‘go’. Ik hoop dat het mogelijk zal zijn. We werken ook in overleg met onze Europese buren.”\n\nHet is voorwaardelijke hoop, zegt de minister, en hij denkt tegen midden juni duidelijkheid te hebben over de reismogelijkheden. “We weten dat Belgen graag op reis gaan.” Een beslissing tussen 8 en 15 juni noemt hij “realistisch”.\n\nEnkele landen gaven al aan dat ze komende zomer heel graag toeristen zouden ontvangen, omdat die erg belangrijk zijn voor de economieën. Zo gaan de grenzen van Italië op 3 juni weer open voor toeristen uit andere Europese landen. In eigen land ligt voorlopig alleen vast dat de luchthaven van Charleroi weer open gaat voor passagiersvluchten op 15 juni.",Minister Goffin: “Reizen in Europa weer realistisch vanaf midden juni”,nl
7464,"“Klokkenluider” of “premiejager”?\n\nHet belooft een woelige bestuursvergadering te worden bij EasyJet, nu vrijdag. Stelios (53), die in 1995 – hij was toen amper 28 – EasyJet oprichtte en vandaag nog altijd 34 procent van de aandelen controleert, wil voorzitter John Barton, CEO Johan Lundgren en CFO Andrew Findlay wraken. Inzet van het dispuut is een bestelling van 107 Airbus-vliegtuigen uit 2013, een investering van 5,5 miljard dollar. Volgens de gewezen topman, die al langer op ramkoers zit met het management, brengt dat order het overleven van de vliegtuigmaatschappij in gevaar. Hij is ervan overtuigd dat de bestelling gepaard ging met de nodige steekpenningen en zoekt nu bevestiging van dat vermoeden.\n\n“Schurken” en “meesters van de omkoping”\n\nDat er al eens meningsverschillen zijn rond de bestuurstafel, is niet onlogisch. Maar dat een van de bestuurders een premie van 5 miljoen pond uit eigen zak belooft voor de “klokkenluider die informatie heeft die kan leiden tot het vernietigen van de bestelling van nog eens 107 Airbus-toestellen ter waarde van 4,5 miljard pond” en daar ook nog mee naar buiten treedt, is totaal ongezien.\n\nEn dat geldt ook voor de manier waarop. Volgens Stelios lopen er bij EasyJet te veel “schurken” rond: “We zijn op zoek naar kleine tips, zelfs van overdreven verwennerijtjes tijdens de Paris Air Show. Ook signalen van onverklaarbare rijkdom of van buitensporige uitgaven door EasyJet-medewerkers kunnen ons op weg helpen.”\n\nAirbus kapittelt hij dan weer als “meesters van de omkoping”, een verwijzing naar de schikking die de Europese vliegtuigbouwer in januari van dit jaar sloot met de openbaar aanklagers van Frankrijk, het Verenigd Koninkrijk en de Verenigde Staten. Die beschuldigen het bedrijf ervan in 16 landen flink wat steekpenningen te hebben betaald om vliegtuigorders binnen te halen. Airbus betaalde 3,6 miljard euro om verdere vervolging wegens corruptie af te kopen. Volgens Stelios een schuldbekentenis.\n\nHet slechtste in de mens\n\n“Dit is niet alleen ongezien, ik vind dit ronduit verwerpelijk”, zegt Paul Buysse, éminence grise van het Belgische bedrijfsleven en doorgewinterd bestuurder van topbedrijven. “Ik spreek me niet uit over de inhoud van dit dossier, want ik ken de details niet, maar dit ruikt naar misbruik van macht en positie. Dit zal niet alleen de werking van het bedrijf verlammen, het zal ook voor grote reputatieschade zorgen. Dergelijke disputen moet je intern oplossen en beslechten.” Medewerkers betalen om te ‘klikken’ vindt Buysse al helemaal niet kunnen: “Zoiets brengt het slechtste in de mens naar boven.”\n\nOok Sandra Gobert van Guberna, het Instituut voor Bestuurders in België, noemt het “hoogst ongebruikelijk dat een dispuut tussen de raad van bestuur en het management bij wijze van spreken op straat wordt uitgevochten en dat een bestuurder medewerkers betaalt voor informatie. Al is mogelijke fraude een bijzondere situatie, en dat vraagt soms om bijzondere maatregelen.”\n\nBij monde van een woordvoerder ontkent EasyJet alle aantijgingen: “Zoals eerder gemeld weerlegt de raad van bestuur elke insinuatie dat EasyJet iets ongepast zou hebben gedaan. EasyJet heeft altijd de hoogste normen inzake bestuur en bestelprocedures gehandhaafd.” Airbus van zijn kant heeft nog niet gereageerd op de aantijgingen van Sir Stelios.",Verklikpremie van 5 miljoen bij EasyJet,nl
7465,"Brussels Airlines wil minder naar de Middellandse Zee en Oost-Europa vliegen. Vluchten naar de hubs van Lufthansa in Frankfurt, München en Zürich worden belang­rijker. Dat blijkt uit een interne presentatie die De Tijd kon inkijken.\n\nDinsdag maakte Brussels Airlines bekend dat het zijn activiteiten met een kwart inkrimpt. Daardoor verdwijnen 24 weinig of niet-rendabele bestemmingen op een totaal van 98.\n\nUit de presentatie blijkt nu dat tegen 2022 vooral vakantielocaties rond de Middellandse Zee verdwijnen. Zo kunnen zonnekloppers binnenkort niet meer met Brussels Airlines naar Lanzarote, Madeira, Kos en Rhodos. De Belgische luchtvaartmaatschappij blijft wel vliegen op Corsica, Sicilië, Kreta en ook heel wat Spaanse locaties, zoals Alicante, Bilbao, Ibiza, Las Palmas, Mallorca en Tenerife.\n\nNaast een reeks zonbestemmingen wil Brussels Airlines ook acht bestemmingen die het bedrijf vorige maand al heeft stopgezet (Sevilla, Valencia, Bristol, Hannover, Moskou, Billund, Marrakesh en Santorini) definitief schrappen. Ook naar Oost-Europa vermindert Brussels Airlines zijn aanbod fors: het wil niet langer vliegen naar Sint-Petersburg, Krakau, Warschau en Vilnius. Daarnaast wil Brussels Airlines twee Afrikaanse bestemmingen - Ouagadou­gou en Conakry - schrappen.\n\nGeen 24 maar 27 bestemmingen geschrapt\n\nOpmerkelijk is dat Brussels Airlines volgens de presentatie geen - zoals aangekondigd - 24 maar 27 bestemmingen schrapt. In de lijst van de 56 overblijvende bestemmingen duiken namelijk drie nieuwkomers op: Frankfurt, München en Zürich. Moedermaatschappij Lufthansa vliegt vanuit die bestemmingen nu al naar Zaventem. Mogelijk kreeg Brussels Airlines het order om nog meer reizigers naar de hubs van Lufthansa te loodsen.\n\nBrussels Airlines wilde niet reageren aan De Tijd. “Over ons toekomstig netwerk is nog geen beslissing genomen”, zei een woordvoerster.",Gelekte presentatie: deze bestemmingen gaat Brussels Airlines schrappen,nl
7466,"Een Syrische rechtbank heeft de bekende zakenman Rami Makhluf, een neef van president Bashar al-Assad, een tijdelijk reisverbod opgelegd. Dat raakte donderdagavond bekend.\n\nMakhluf is mede-eigenaar van Syriatel, de grootste telecomoperator van het land, en stond ook bekend voor zijn nauwe banden met het omstreden regime in zijn land. Maar de afgelopen weken kwam het tot een breuk tussen Makhluf en de regering.\n\nFoto: AFP\n\nDe telecomautoriteiten vragen Syriatel om meer dan 180 miljoen dollar te betalen. Het tijdelijke reisverbod geldt tot de zaak tegen hem geregeld is, en de achterstallige betalingen gebeurd zijn.\n\nIn beslag genomen\n\nDinsdag besliste de Syrische regering ook al om de bezittingen in beslag te nemen van Makhluf, zijn vrouw en kinderen. Dat ook om ervoor te zorgen dat Syriatel de betalingen aan de telecomautoriteiten doet. De regering besliste voorts dat de zakenman de komende vijf jaar geen overeenkomsten meer kan sluiten met de openbare sector.\n\nMaandag beschuldigde het ministerie van Communicatie hem ervan te proberen ontsnappen aan de terugbetaling van de schulden van zijn bedrijf. Makhluf heeft eind vorige maand al-Assad in een video op zijn Facebookpagina opgeroepen om Syriatel wat tijd te geven om de achterstallige belastingen te betalen, om te vermijden dat het overkop zou gaan.",Syrië legt neef Assad tijdelijk reisverbod op,nl
7467,"“Eeuwig is harder dan het lijkt”, schrijft Netflix bij de trailer van The Old Guard die woensdag in première ging op YouTube. De nieuwe serie The Old Guard over huurmoordenaars kan vanaf juli bekeken worden op de streamingdienst. Naast Charlize Theron, die aan het hoofd van de geheime groep staat, duikt ook Matthias Schoenaerts op in de serie. “Een ruige show vol actie, die toont dat eeuwig leven moeilijker is dan het lijkt”, belooft Netflix nog over de serie die is gebaseerd op een graphic novel.",Netflix lost trailer van ‘The Old Guard’ met Matthias Schoen...,nl
7468,"In Oekraïne heeft de uitbater van een visvijver na een ruzie zeven vissers die op zijn terrein overnachtten doodgeschoten met een jachtgeweer. De zwaar dronken man ging na middernacht achter de groep aan, deelde de politie van de regio Zjytomyr vrijdag mee.\n\nEerder op de avond had de man ruzie gehad met een deel van de groep, waarop hij zijn geweer ging halen en hen doodschoot. Hij doodde ook de anderen die naast hen lagen te slapen.\n\nEen iemand van de groep van acht vissers kon ontkomen en verwittigde de politie. De in 1962 geboren dader riskeert een levenslange gevangenisstraf.\n\nVolgens lokale media zei de politie dat alle slachtoffers tussen 30 en 50 jaar zijn, en in het verleden vochten in het oosten van Oekraïne tegen de pro-Russische separatisten.\n\nOvermatig alcoholgebruik en dronken geweld komen vaak voor in Oekraïne, maar dodelijke schietpartijen helemaal niet.",Dronken vijveruitbater schiet zeven vissers dood in Oekraïne,nl
7469,"/ Nazareth - Nick van den Bosschelle en zijn echtgenote schrokken zich afgelopen nacht rot. Omstreeks 4u stond hun dochtertje (10) aan hun bed met een rare zwelling rond haar mond. “Schijnbaar uit het niets had ze plots een grote gezwollen ring rond haar mond.” Ze gingen naar de huisarts van wacht en vervolgens naar spoed. Verschillende artsen onderzochten het meisje, maar pas de vierde kon de juiste diagnose stellen. “Een typisch geval van Calippo’titis”, klonk het. Nu kunnen Nick en zijn echtgenote erom lachen.\n\n“Ik schrok mij een ongeluk”, zegt papa Nick Van den Boschelle. “We werden rond 4 uur wakker en plots stond onze 10-jarige dochter aan ons bed. Ze had een rare ronde plek rond haar lip. We hebben dan meteen naar de huisarts van wacht gebeld en meteen een foto gestuurd. Ze zei dat het ernstig was en dat we meteen moesten komen.” Eens ter plekke kon de arts niet thuisbrengen wat er met het meisje aan de hand was. “Vanwege de corona had ze zo’n beschermend pak en een bril aan. ‘Dit heb ik nog nooit gezien’, zei ze. Omdat het er zo ernstig uitzag, heeft ze ons naar de spoed gestuurd.”\n\nProcessie aan artsen\n\nDaar volgde een processie van artsen om uit te vissen wat er met het meisje aan de hand was. Geen van hen kon een diagnose stellen. “Pas de vierde arts, een pediater, herkende de zwelling. ‘Ik heb dit al gezien, op TikTok, dat is zo’n Kardashian-challenge’, zei ze.”\n\nEen tijdje geleden was het even een (gevaarlijke) hype om je lippen op te zuigen met een stofzuiger en door de onderdruk krijg je tijdelijk een vollere mond. De bedoeling is dan om je mond tijdelijk te doen lijken op die van Kylie Jenner. (Doe dit niet! Dit is bijzonder gevaarlijk.)\n\n“Ik was er vrij zeker van dat ze zoiets niet zou doen. Maar bij het woord stofzuiger viel mijn frank.” Net voor het slapengaan had het 10-jarige meisje namelijk een Calippo gegeten. “Ik heb dat als kind ook voorgehad. In het begin zitten die waterijsjes vast. Om die los te krijgen zuigen kinderen daar keihard aan. Als je dat hard genoeg doet, trekt die tube zich vacuüm rond je mond, met dit als gevolg.” De kinderarts kon dan eindelijk een diagnose stellen: ‘Een acuut geval van Calippo’titis’, klonk het.\n\nAl bij al zo erg niet. “Iedereen was heel erg opgelucht met die diagnose. Het is in feite gewoon een blauwe plek”, zegt papa Nick nog. “Intussen kunnen we erom lachen. Mijn dochter was van de stress en vermoeidheid een beetje van slag, maar het gaat al veel beter. De zwelling is goed aan het wegtrekken.”","Ouders schrikken zich rot om grote zwelling op gezicht van dochtertje, maar arts weet raad: “Een typisch geval van Calippo’titis”",nl
7470,"Bij Brussels Airlines zijn gesprekken begonnen over de zware herstructurering die de luchtvaartmaatschappij wil doorvoeren. De directie wil tot 1.000 banen schrappen en het overblijvende personeel laten inleveren.\n\nEenvoudig worden de gesprekken niet. “De bereidheid om het bedrijf mee te redden, is aanwezig, maar niet op de drastische manier die nu op tafel ligt”, klinkt het bij de christelijke ACV. De liberale ACLVB wijst er dan weer op dat de gesprekken tussen Lufthansa en de Belgische regering “als een schaduw over de onderhandelingen” hangen, terwijl ook de socialistische BBTK wil afwachten wat er politiek uit de bus komt: “Men verwacht dat we een blanco cheque ondertekenen tegen eind mei, maar dat is onmogelijk”, klinkt het klaar en duidelijk.\n\nVolgens de vakbonden schuift de directie onder meer SWT (het vroegere brugpensioen) vanaf 59 jaar en een cafetariaplan in plaats van nettoloon naar voren in een ontwerp-cao die ze ontvingen. Maar voor dat eerste vinden de bonden de financiële bijpassing door het bedrijf te laag waardoor het inkomensverlies te groot wordt, en voor dat tweede wijzen ze erop dat het personeel op die manier 20 tot 25 procent moet inleveren op het brutoloon. Zelf schuiven de vakbonden een algemene arbeidsduurvermindering naar voren om “ettelijke honderden ontslagen” te vermijden.(krs, blg)",Overleg bij Brussels Airlines gestart,nl
7471,"Facebook neemt Giphy over, een platform voor korte videootjes zonder geluid. Dat heeft het Amerikaanse bedrijf bekendgemaakt. Volgens de nieuwssite Axios betaalt het circa 400 miljoen dollar (370 miljoen euro), maar het bedrijf wilde dat niet bevestigen.\n\nFacebook zegt de Giphy-collectie te willen integreren in zijn fotoplatform Instagram. De Giphy-collectie zit al ingebouwd in de berichtendiensten van Facebook. Door Giphy over te nemen, zou dat volgens Facebook nog gemakkelijker gaan. Zowat de helft van het dataverkeer op het platform van Giphy zou al van de Facebook-apps komen.\n\nFacebook-topman Mark Zuckerberg heeft van private berichten een prioriteit gemaakt. Het is de bedoeling dat uiteindelijk berichten uitgewisseld zullen kunnen worden over alle diensten heen. Met WhatsApp, Messenger en Instagram heeft Facebook momenteel nog verschillende aparte berichtendiensten in handen.\n\nFacebook wil Giphy niet exclusief voor zijn eigen diensten voorhouden. Concurrenten zullen de bibliotheek van animaties en filmpjes dus ook nog kunnen gebruiken.",Facebook koopt Giphy om Instagram nog populairder te maken,nl
7472,"Volg de laatste ontwikkelingen over het coronavirus in binnen- en buitenland in onze liveblog. Ook de persconferentie van het Crisiscentrum over het coronavirus in België - op maandag, woensdag en vrijdag om 11 uur - kan je hier bekijken.\n\nVerspreiding in België Besmettingen:\n\n55.791 Overleden:\n\n9.108 Genezen:\n\n14.687",LIVE. Volg hier al het nieuws over het coronavirus in België en het buitenland,nl
7473,"Hasselt - Ook uitzendbureau Cheq uit Hasselt, gespecialiseerd in technische jobs, kent net als de hele uitzendsector een terugval. Al zien ze het niet somber in. “De vraag naar technisch talent is nog altijd heel groot.” Via technologie staan ze in contact met klanten en prospecten, maar bedrijfsbezoeken zijn uit den boze.\n\n“We werken allemaal van thuis. Toch is het teamgevoel heel sterk aanwezig, mede doordat we vlot communiceren via Microsoft Teams. We organiseren dagelijks ook een briefingmoment via video”, vertelt Janna Voeten van uitzendkantoor Cheq.\n\nNa een telefonische screening, houden ze bij Cheq een uitgebreid gesprek met de kandidaten via Skype. “In het begin was dat wennen, maar ondertussen zien we de voordelen hiervan in. Zo’n Skypegesprek kunnen we vaak veel sneller inplannen dan een persoonlijk gesprek op kantoor. Er is geen tijdverlies door de verplaatsing. De kandidaat zit in zijn comfortomgeving waardoor het stresspeil vaak lager is”, weet Voeten. “En omdat de partner soms stiekem meeluistert tijdens het Skypegesprek, moeten ze thuis aan de keukentafel niet meer zo veel bespreken”, lacht ze.\n\nVraag techniekers\n\nIn het begin van de crisis voelden ze bij Cheq sterk de onzekerheid bij de bedrijven. “Door die onzekerheid zijn er veel vacatures on hold gezet. De laatste week horen we vaker dat de bedrijven terug op zoek gaan naar technische profielen. Er waren ook klanten die de afgelopen weken nog altijd zochten naar technisch personeel. Al werven ook enkele klanten momenteel niemand meer aan omdat er niet voldoende werk is voor hun vast personeel.” Toch meent Voeten dat de vraag naar technisch talent nog altijd heel groot is. “We hebben meer dan 100 vacatures op onze site en er komen elke week verschillende nieuwe vacatures bij”, klinkt het resoluut.\n\nLees ook...",Uitzendbureau voor techniekers werkt helemaal digitaal,nl
7474,"VTM pakt vanavond uit met de tv-première van Le fidèle, de voorlopig laatste samenwerking tussen Matthias Schoenaerts (42) en regisseur Michaël R. Roskam (47). Het is de derde film van het duo, na het Oscargenomineerde Rundskop uit 2011 en Roskams Hollywooddebuut The drop uit 2014. Le fidèle is een romantische gangsterfilm en is gebaseerd op de zaak rond bendeleider Patrick Haemers. Het verhaal volgt de overvaller Gino (Schoenaerts) die verliefd wordt op de beloftevolle racepilote Bénédicte (de Frans-Griekse actrice Adèle Exarchopoulos). Gino’s criminele bijverdienste vormt al gauw een gevaar voor hun relatie.",‘Le fidèle’ voor het eerst op tv,nl
7475,"De Belg kampt met een grotere gewichtsproblematiek dan vroeger. 45 procent in de groep van 3- tot 64-jarigen heeft een te hoge body mass index, 29 procent van hen kampt met overgewicht, 16 procent met obesitas. Hoe ouder, hoe groter het risico om bij te komen. Vanaf 35 jaar heeft meer dan een op de drie overgewicht en komt obesitas voor bij meer dan een op de vijf. Hoe is dat probleem ontstaan en waarop kunnen we letten om een ongezond gewicht te voorkomen?",Hoe kom ik tot een gezond gewicht?,nl
7476,"Willebroek - De politie in Willebroek heeft donderdagnamiddag een man opgepakt die een motorrijder te lijf was gegaan met een bijl. Het slachtoffer raakte gewond aan de arm. Volgens omwonden zou de motorrijder al een poosje door dezelfde straat hebben gereden.\n\nHet incident speelde zich af in de Molenweg. Een man die op zijn Harley-Davidson door de straat reed, werd plots aangevallen door een buurtbewoner. Die was gewapend met een bijl en haalde ermee uit. De motorrijder liep bij het incident een wonde aan de arm op. De hulpdiensten brachten het slachtoffer over naar het ziekenhuis, maar zijn verwondingen zouden meevallen.\n\nDe verdachte kon door de politie ter plaatse in de boeien worden geslagen en werd overgebracht naar het commissariaat voor een grondig verhoor. Er wordt nu onderzocht waarom de man plots helemaal door het lint ging. Volgens buurtbewoners zou de motorrijder al een tijdje door de straat hebben gereden en ging dat met het nodige lawaai gepaard. Mogelijk sloegen daarom de stoppen door bij de buurtbewoner. Er wordt ook uitgezocht of er al langer problemen waren tussen beide partijen.\n\nDe politie kwam massaal ter plaatse in de Molenweg en nam onder meer de bijl die gebruikt werd bij het incident in beslag. De opgepakte man is ter beschikking gesteld van het parket. Daar zal nu beslist worden of de Willebroekenaar voor de onderzoeksrechter moet verschijnen met het oog op een aanhouding of niet.",Man gaat door het lint en valt motorrijder aan met bijl,nl
7477,"Tot zijn 43 kleurde Steven Borgerhoff zijn professionele leven in als boekenuitgever. Dat hij daarnaast, gepassioneerd door muziek, ook stapels songs schreef en rudimentair opnam, wisten weinigen. The long now, zijn vorig jaar verschenen debuutalbum, was dan ook een donderslagje bij heldere hemel: een overduidelijke staalkaart van een talent dat zijn eigen krachten niet kende. Borgerhoff lijkt al wat aan zelfvertrouwen te hebben gewonnen, want opvolger Waves holding time liet maar een jaar op zich wachten en is nóg mooier.",RECENSIE. ‘Waves holding time’ van SJ Hoffman: Weemoed in de late avond,nl
7478,"De armste helft van de wereldbevolking, of 3,7 miljard mensen, inenten tegen het coronavirus zou minder kosten dan de winsten die de tien grootste farmaceutische bedrijven in vier maanden maken. Dat zegt Oxfam, dat er bij regeringen en farmaceutische bedrijven op aandringt om te garanderen dat de vaccins, tests en behandelingen octrooivrij zijn en eerlijk verdeeld worden onder alle landen en mensen.\n\nDe Gates Foundation heeft de kosten van de aanschaf en levering van een veilig en effectief vaccin voor de armste mensen ter wereld geschat op 25 miljard dollar. Vorig jaar maakte de top tien van farmaceutische bedrijven volgens Oxfam 89 miljard dollar winst, een gemiddelde van iets minder dan 30 miljard dollar per 4 maanden.\n\nOxfam waarschuwt ervoor dat rijke landen en grote farmaceutische bedrijven zouden kunnen voorkomen of vertragen dat het vaccin kwetsbare mensen bereikt, vooral in ontwikkelingslanden.\n\nMonopolie en grote winst\n\n“De EU heeft in haar ontwerpresolutie voor de Wereldgezondheidsvergadering voorgesteld om de octrooien voor coronavirusvaccins, -behandelingen en -tests op vrijwillige basis te bundelen”, legt Jose Maria Vera van Oxfam uit. “Als dit verplicht wordt en wereldwijd wordt toegepast, zou dit ervoor zorgen dat alle landen goedkope versies van alle beschikbare vaccins, behandelingen en tests kunnen produceren of importeren.”\n\n“We hebben veilige, patentvrije vaccins, behandelingen en tests nodig die wereldwijd massaal geproduceerd kunnen worden, en een duidelijk en eerlijk plan voor de verdeling ervan. Alles wat niet garandeert dat een vaccin gratis beschikbaar wordt gesteld aan alle mensen, zou obsceen zijn.”\n\nVolgens Oxfam breidde geneesmiddelenfabrikant Gilead in maart het monopolie op een mogelijke behandeling van het virus uit en trok het pas na een publieke verontwaardiging terug. “Gilead heeft nu een aanzienlijk deel van zijn huidige voorraad remdesivir aan de Amerikaanse regering gedoneerd, maar volgens nieuwsberichten zou het bedrijf aanzienlijke winst kunnen maken met de daaropvolgende productie. Sommige Wall Street-analisten verwachten dat Gilead meer dan 4.000 dollar per patiënt voor het medicijn zal vragen, ook al kunnen de kosten van remdesivir tot 9 dollar per patiënt beperkt blijven.”\n\nVeel arme landen zijn volgens Oxfam niet in staat om toegang te krijgen tot essentiële vaccins en medicijnen als gevolg van de patentregels, die farmaceutische bedrijven monopolierechten geven.",“Inenten armste helft bevolking kost minder dan 4 maanden winst farmaceutische bedrijven”,nl
7479,"China wil in de toekomst eigen veiligheidsdiensten “wanneer dat nodig is” vestigen in Hongkong, en die daar ook kunnen inzetten. Dat maakt deel uit van een besluit over veiligheidswetten voor de stadstaat, waarover het Nationale Volkscongres zal beslissen. Vrijdag ging de jaarlijkse bijeenkomst van het Chinese parlement van start. Eerder raakte al bekend dat ook gesproken zal worden over een verbod op separatistische en subversieve activiteit in Hongkong, alsook op buitenlandse inmenging en terrorisme.\n\nDe Hongkongse regeringsleider Carrie Lam liet alvast, weinig verrassend, weten dat ze bereid is met Peking samen te werken. Ze wil dat de wet zo snel mogelijk doorgevoerd wordt. In een persbericht verzekerde Lam dat het voorstel “de rechten en vrijheiden waarvan de bevolking van Hongkong geniet, niet zal aantasten”.\n\nPogingen van Peking om zich met het rechtssysteem van Hongkong te bemoeien, lokten vorig jaar massale protesten uit in de semi-autonome stad. De motivatie van Peking is dat Hongkong de instellingen en de mechanismen voor de bewaring van de nationale veiligheid moet verbeteren. Indien nodig moeten ook de veiligheidsdiensten die onder het gezag van Peking vallen zich in Hongkong kunnen vestigen “om te voldoen aan de relevante verplichtingen voor de nationale veiligheid”.\n\nGrondwet\n\nVerwacht wordt dat het Chinese Volkscongres hiermee akkoord zal gaan. De wet zal dan toegevoegd worden aan de grondwet van Hongkong, net als andere nationale wetten die toegevoegd werden aan die grondwet. De wetgeving is in Hongkong dan ook omstreden, omdat het parlement in Hongkong omzeild wordt.\n\nDoor de nieuwe wet wil Peking meer grip krijgen op de onrust in Hongkong. De protesten begonnen vorig jaar en waren aanvankelijk gericht tegen een andere omstreden wet die uitlevering van onderdanen aan China mogelijk zou maken. Toen die wet van tafel was, richtten de protesten zich tegen de toenemende invloed van China.\n\nGrote zorgen\n\nOppositieleden in de stad maken zich intussen grote zorgen om de nieuwe Chinese wet. “Peking probeert de kritische stemmen van de Hongkongers met angst en geweld het zwijgen op te leggen”, tweette de bekende activist Joshua Wong. De activisten roepen ook op tot nieuwe demonstraties. Tijdens een zitting van het parlement in Hongkong kwam het vrijdag al tot protest. Oppositieparlementsleden omcirkelden voorzitter Starry Lee, die pro-Peking is, en riepen slogans zoals “Hongkong wordt Xinjian” en “Hongkongers revolteer”.\n\nDe wet vormt een bedreiging voor het grondwettelijk principe van “één land, twee systemen”, waaronder Hongkong zijn eigen economische en bestuurlijke systemen mag hanteren. De Amerikaanse president Donald Trump waarschuwde dat de Verenigde Staten “sterk zullen reageren” als China de wet invoert.",China gaat eigen veiligheidsdiensten in Hongkong inzetten “wanneer dat nodig is”,nl
7480,"Het Amerikaanse luchtvaartconcern Boeing heeft woensdag twee contracten binnengehaald om meer dan 1.000 kruis- en antischeepsraketten te leveren aan Saudi-Arabië. Dat maakte het Amerikaanse ministerie van Defensie bekend. Riyad telt meer dan 2 miljard dollar neer.\n\nRiyad heeft 1,972 miljard dollar veil voor de modernisering van zijn arsenaal aan kruisraketten van het type ‘SLAM ER’ van Boeing en de levering van 650 exemplaren tegen december 2028.\n\nHet tweede contract, goed voor 660 miljoen dollar, gaat om de levering van de nieuwe versie van de antischeepsraket Harpoon. Daarvan gaan meer dan 400 exemplaren naar Saudi-Arabië. Andere klanten zijn Brazilië, Nederland, Japan, Thailand, Zuid-Korea, Qatar en India.",Boeing levert meer dan duizend raketten aan Saudi-Arabië,nl
7481,"Artistiek directeur Adinda Van Geystelen overhandigde het koppel een ruiker bloemen. “Ondanks het feit dat we er geen groot feest van kunnen maken, zijn de eerste bezoekers voor ons toch heel symbolisch. Eigenlijk heerst er een soort Sinterklaasstemming: we zijn nerveus én opgewekt.” Tijdens het testbezoek woensdag, verliep alles alvast vlot. “We hebben ons twee weken in alle rust kunnen voorbereiden en zijn er nu helemaal klaar voor. Al is opengaan in een nieuw gebouw én met coronamaatregelen natuurlijk dubbel zo spannend.”",Bloemen voor de eerste bezoekers van kunstencentrum Z33 in Hasselt,nl
7482,"De Franse acteur Michel Piccoli is op 12 mei op 94-jarige leeftijd overleden. Dat maakt zijn familie maandag bekend in een mededeling. Piccoli is vooral bekend voor zijn rollen in “Le mépris”, “Les choses de la vie” en “Habemus papam”.\n\n“Michel Piccoli stierf op 12 mei in de armen van zijn vrouw Ludivine en zijn jonge kinderen Inord en Missia, na een beroerte”, klinkt het. De mededeling van de familie werd verspreid door Gilles Jacob, een vriend van de acteur en de voormalige voorzitter van het filmfestival van Cannes.",Franse acteur Michel Piccoli overleden op 94-jarige leeftijd,nl
7483,"“Nodeloze vertragingsmanoeuvres.” “Chantage.” “Paraplupolitiek.” In de Wetstraat is niemand te spreken over de chaos rond de communicatie over de tweedeverblijvers. Vooral hoofdrolspelers Sophie Wilmès en Jan Jambon worden op de korrel genomen.\n\nDe chaos in de Wetstraat was compleet, woensdagmiddag. Door Hemelvaart vond de plenaire zitting in de Kamer uitzonderlijk op woensdag plaats, op quasi hetzelfde moment als die in het Vlaams Parlement ...","“Paraplupolitiek”, “nodeloze vertraging” en “chantage”: iedereen kwaad op iedereen door tweedeverblijvers",nl
7484,"Gent - Middenin de Brugse Poort werd donderdagavond een drugslabo ontdekt nadat er een melding binnenkwam bij de brandweer over een penetrante geur. Het gaat over een labo waar amfetamines gemaakt werden.\n\nOp een terrein met garageboxen in de Brugse Poort is sinds donderdagavond rond 19.30 uur een enorme politiemacht in de weer. In een loods in de Drongensesteenweg werd een omvangrijk drugslabo ontdekt. Er was niemand meer aanwezig in de loods. Het gerechtelijk labo kwam vrijdagochtend ter plekke, ook de federale politie startte een onderzoek. En er is een onderzoeksrechter aangesteld.\n\n“Het gaat hier over een labo waar synthetische drugs gemaakt werden”, zegt hoofdcommissaris Patrick Willocx van de federale politie Oost-Vlaanderen. De brandweer kreeg donderdagavond een oproep binnen dat er al enkele dagen een penetrante geur hing in de buurt. Bij verder onderzoek werd het drugslabo ontdekt, de brandweer verwittigde de poltie en zette die avond nog ventilatoren in om de geur weg te krijgen. “De Civiele Bescherming is ook ingeschakeld”, aldus Willocx. Zij zullen waarschijnlijk zaterdag langskomen om de loods leeg te halen.”\n\nBuurtbewoners zijn onder de indruk van de enorme politiemacht aan de loods. “Het was er altijd wel heel rustig. We hebben nooit iets verdachts gezien”, klinkt het ter plaatse.\n\nFoto: JDU\n\nFoto: JDU","Drugslabo ontdekt midden in Brugse Poort, Civiele Bescherming ingeschakeld",nl
7485,"Alles valt netjes samen voor Peter Vanlaet (52). In het jaar dat Mama’s Jasje dertig wordt, zette ‘Liefde voor muziek’ hem weer helemaal op de kaart . De perfecte timing voor een jubileumplaat. Die puilt uit van ouwe hits, een berg hommages en tien nieuwe songs. Oerdegelijk, zelfs al verraadt het verse materiaal dat de jas tegenwoordig soms wat knelt rond de borst.",RECENSIE. Mama’s Jasje viert 30-jarig jubileum met stevige portie oud en nieuw: “Weinig sleet op de jas”,nl
7486,"De pogingen van Zweden om met groepsimmuniteit het coronavirus het hoofd te bieden, lijken weinig resultaat te hebben. De regering in het Scandinavische land heeft bekendgemaakt dat slechts 7,3 procent van de mensen in Stockholm antilichamen heeft ontwikkeld, meldt CNN.\n\nZweden heeft van meet af aan een andere strategie gehanteerd dan andere landen in de bestrijding van het coronavirus. Er was geen sprake van een ‘lockdown’: de meeste restaurants, cafés en scholen bleven open en de burgers mochten doen wat ze wilden, met uitzondering van lange reizen maken.\n\nDe overheid koos voor die strategie in de hoop groepsimmuniteit te creëren. Die wordt bereikt wanneer de meerderheid van de bevolking ) 70 tot 90 procent - immuun blijkt aan Covid-19, door besmet en hersteld te zijn of door vaccinatie. Als dat gebeurt zal de ziekte zich minder snel verspreiden naar mensen die niet immuun zijn omdat er niet genoeg dragers voor zijn.\n\nNiet immuun\n\nDie strategie heeft tot dusver niet het verhoopte resultaat. De Zweedse overheid maakt vrijdag bekend dat slechts 7,3 procent van de mensen al antistoffen heeft aangemaakt tegen het virus. “Dat is een beetje lager dan wat we verwacht hadden, maar niet veel lager. Slechts 1 of 2 procent”, zegt de Zweedse epidemioloog Anders Tegnell. “Het komt vrij goed overeen met onze modellen.”\n\nVan meet af aan was er al veel kritiek op de aanpak van de Zweedse autoriteiten. Voorlopig lijkt er evenwel niets aan te veranderen.","Groepsimmuniteit nog veraf in Zweden: slechts 7,3 procent heeft antistoffen",nl
7487,"Duizend man op straat, minder vliegtuigen en minder bestemmingen: zo klonk de boodschap van de CEO van Brussels Airlines dinsdagmiddag. Maar na het mediamoment volgde een tweede klap: wie wel mag blijven, moet zwaar inleveren. “Dit zijn Ryanair-toestanden. Op deze manier is blijven of weggaan als kiezen tussen de pest en de cholera.”","Nieuwe schok voor personeel Brussels Airlines, want wie mag blijven, moet zwaar inleveren: “Dit zijn Ryanair-toestanden. Ontoelaatbaar”",nl
7488,"Is Babylon Berlin een politieke reeks? Een thriller? Een sociaal drama? Of toch een liefdesverhaal? Het derde seizoen is het allemaal, maar de Duitse blockbusterserie is in de eerste plaats buitenissig. Zelden fictie gezien waarin zoveel onwaarschijnlijkheden kloppen als een bus.","RECENSIE. ‘Babylon Berlin, seizoen 3’: Chaos wordt toptelevisie ****",nl
7489,"De hit van het jaar lijkt hij al beet te hebben, en nu verkopen ook de tickets voor zijn concert in het Sportpaleis vlot. Regi Penxten is niet meer de man van Milk Inc. en heeft zijn naam volledig gevestigd als solo-dj. Maar dat betekent niet dat het gedaan is met die danceformatie, vertelde hij woensdagavond in Gert late night.\n\nAan de top van de Ultratop speelt Regi op dit moment haasje-over met The Weeknd. Kom wat dichterbij, de Gene Thomas-song die hij herwerkte voor Liefde voor muziek, staat de ene week op 1, de andere is het weer Blinding lights. Dat hij zich kan meten met zo’n wereldberoemde artiest, bewijst dat Regi Penxten meer dan ooit een gevestigde solonaam is in de muziekwereld.\n\nHet verraste dan ook weinigen dat hij aankondigde in het Sportpaleis te zullen aantreden op zaterdag 1 mei 2021, wanneer de coronacrisis hopelijk ver achter ons ligt. “Ik wil niet negatief denken, ik geloof erin dat we dan gaan kunnen feesten”, zei Regi woensdag in Gert late night. De ticketverkoop voor dat concert loopt goed. “Het gaat echt goed: na 24 uur waren er al 5.000 tickets verkocht. Zonder corona had het dus waarschijnlijk al vol gezeten. Ik ben heel dankbaar dat mensen er toch nog in geloven en tickets kopen.”\n\nMilk Inc.\n\nNu Regi furore maakt als soloartiest, lijkt zijn glorieperiode bij Milk Inc. ver verleden tijd. “Op het concert zal ik wel een nummertje van Milk Inc. spelen - Walk on water speel ik zeker - maar 20 ga ik er niet spelen. Het concert draait rond mij als soloartiest. Mijn oeuvre is daar uitgebreid genoeg voor.”\n\nMaar afgelopen is het nog niet met die groep, die volgend jaar 25 jaar bestaat. “De eerste jaren komt Milk Inc. wellicht niet terug, nee”, zei Regi. “Zolang Linda (de zangeres, die in 2017 haar 2,5 jaar oude dochtertje Lia verloor aan kanker, nvdr) niet beslist heeft of ze ermee verder wilt, doen we het niet. Maar zodra ze er weer zin in heeft, kunnen we misschien wel nog een Sportpaleis doen.”",Regi: “Milk Inc. is nog niet afgelopen. We komen terug wanneer Linda er zin in heeft”,nl
7490,"Een vaccin tegen het coronavirus dat al zo ver staat dat het op grote schaal getest kan worden op mensen? Het leek er vorige maand op dat de universiteit van Oxford een grote voorsprong had genomen. Meer dan zesduizend mensen zouden het toegediend krijgen, en tegen eind dit jaar zou het klaar zijn.\n\nEnkele weken later lijkt al die hoop vervlogen. Want de aapjes die vorige maand nog immuun leken te zijn, blijken toch niet zo beschermd tegen het coronavirus als oorspronkelijk gedacht. De aapjes blijken nog steeds besmet te kunnen raken. De hoeveelheid virus in de neuzen van de ingeënte aapjes is even groot als die in de niet-ingeënte apen.\n\n“In de race naar een vaccin gaan nog veel kandidaten afvallen”, waarschuwde epidemioloog Pierre Van Damme (UAntwerpen) toen de hoeraberichten vanuit Oxford kwamen.\n\nHet lijkt er wel op dat gevaccineerde aapjes minder symptomen ontwikkelen. Zo krijgen ze geen longontsteking, al is het virus wel aanwezig in de longen. Maar voor een vaccin is dat natuurlijk niet voldoende. Er wordt dan ook opgeroepen om de tests op mensen voorlopig weer stil te zetten.",Bejubeld coronavaccin dan toch niet zo doeltreffend: “Er gaan nog veel kandidaten afvallen”,nl
7491,"De familie van de vermoorde Saudische journalist Jamal Khashoggi heeft de moordenaars vergeven. Dat staat te lezen in een mededeling die de zoon van Khashoggi op Twitter gepost heeft. Zijn verloofde reageert daar vol onbegrip op.\n\n“In deze gezegende nacht van de gezegende ramadanmaand herdenken we wat God zei: als een persoon vergeeft en verzoent, zal hij zijn beloning krijgen van Allah”, staat te lezen in de mededeling die Salah Khashoggi deelt. “Daarom kondigen we aan dat we de personen die onze vader vermoord hebben vergeven, en zo zoeken we de beloning van de almachtige God.”\n\nDe mededeling is niet alleen symbolisch van grote waarde. Ze kan ook een wereld van verschil maken voor de daders. Vijf van de elf zijn veroordeeld tot de doodstraf, en volgens het Islamitisch rechtssysteem kunnen doodsvonnissen teruggedraaid worden als er een pardon is van de familie. Het is nog niet duidelijk of dat hier zal gebeuren.\n\nVerloofde kwaad\n\nDe Turkse verloofde van Khashoggi vindt niet dat iemand het recht heeft de moordenaars te vergeven. “We stoppen niet voor gerechtigheid is geschied voor Jamal”, tweette verloofde Hatice Cengiz. Deze vreselijke moord kan niet verjaren, vindt ze. De aankondiging van zijn kinderen kan ertoe leiden dat de moordenaars de doodstraf ontlopen, menen waarnemers.\n\nConsulaat\n\nJamal Khashoggi werd in oktober 2018 vermoord door een groep huurmoordenaars in de Saudische ambassade in de Turkse hoofdstad Istanbul. Hij stond bekend als een journalist die onder meer in The Washington Post kritisch was voor de Saudische overheid. Die kritiek aan het adres van de uiterst conservatieve overheid in Saudi-Arabië wordt als de aanleiding voor de moord gezien. Het land probeert een jonger imago te cultiveren, maar de nasleep van de zaak-Khashoggi blijft daar een donkere schaduw over werpen. Of het pardon van zijn familie daar iets aan verandert, is maar de vraag.","Familie van Jamal Khashoggi vergeeft moordenaars, verloofde vindt dat niet kunnen",nl
7492,"De Franse televisiemaakster en producente Péri Cochin wil met de actie ""1 Picasso 100 euro"" extra middelen inzamelen voor goede doelen. In 2013 was er een eerste editie, vorig jaar werd de tweede gelanceerd. Dit keer zamelde Cochin geld in voor de internationale hulporganisatie Care, voor projecten rond proper water in Afrika.\n\nHet schilderij dat dit keer verloot werd, was het stilleven ""Nature Morte"", gemaakt in 1921, met een geschatte waarde van ongeveer 1 miljoen euro. Het kunstwerk werd geschonken door David Nahmad, een miljardair en kunsthandelaar uit Monaco die tot nu toe het schilderij in zijn privécollectie had.\n\nVan 17 oktober 2019 tot 31 maart 2020 konden deelnemers een lotje van 100 euro kopen. Maar liefst 51.140 mensen waagden hun kans. De loterij vond gisteravond plaats in het veilinghuis Christie's in de Franse hoofdstad Parijs. Gelukkige winnaar werd Claudia Borgogno, een Italiaanse vrouw die haar lotje van iemand cadeau gekregen had. Zij kan het inruilen voor het stilleven van Picasso, een relatief klein olieverfschilderij van 23 op 46 centimeter met een tafel, een krant en een glas absint.\n\n(tekst gaat voort onder de foto)\n\n",Italiaanse vrouw wint schilderij van Picasso ter waarde van 1 miljoen euro bij loterij,nl
7493,"De 501, de iconische jeans van Levi’s, is jarig en dat laat het Amerikaanse moederbedrijf niet onopgemerkt voorbijgaan. Zo brengen ze onder meer de 501 nogmaals op de markt maar deze keer vervangen ze de bekende rode tag door een gouden exemplaar.\n\nOm de verjaardag te vieren brengt Levi’s 501 exemplaren op de markt, gebaseerd op het model uit 1971. Dat jaar was een keerpunt voor het merk omdat de grote E op het rode label toen vervangen werd door een kleine E. Jeans met grote E zijn dan ook bijzonder gegeerd door verzamelaars. Omdat zo te houden zullen slechts vijf exemplaren van de geproduceerde 501 de grote E opnieuw bevatten. Om het mysterieus te houden, zal het rode label ingepakt worden in goudfolie.\n\nDe jeans zal vanaf 4 juni beschikbaar zijn in de webshop van Levi’s.",Levi’s viert verjaardag iconische jeans met gouden tag,nl
7494,"De Amerikaanse acteur Fred Willard is op 86-jarige leeftijd overleden. Hij werd vooral bekend door zijn rollen in tv-series als Modern family, Everybody loves Raymond en Roseanne. De man was ook te zien in afleveringen van The bold and the beautiful en speelde een rol in de mockumentary over de fictieve metalband Spinal tap. Hij trad eveneens op in speelfilms, doorgaans in komische rollen zoals in Austin Powers.(jdr)",Fred Willard uit ‘Modern family’ is niet meer,nl
7495,"Baby One More Time van Britney Spears is de ‘beste debuutsingle aller tijden’. Dat vindt alvast het muziektijdschrift Rolling Stone. Het nummer van de 38-jarige Amerikaanse zangeres is intussen ruim 20 jaar oud. “Het is één van die popmanifesten die een nieuw geluid, een nieuw tijdperk, een nieuwe eeuw aankondigen. Maar vooral een nieuwe ster”, motiveert Rolling Stone haar keuze.\n\nBaby One More Time staat helemaal bovenaan de lijst van 100 beste debuutsingles aller tijden. I Want You Back van Jackson 5 en Anarchy in the UK van Sex Pistols mogen mee op het podium.\n\nDe single kwam uit toen Spears 17 jaar oud was. Het is de op vier na bestverkochte single van een vrouwelijke artiest. Internationaal stond het nummer in bijna elke hitlijst op de eerste positie. Het liedje is ook verscheidene keren gecoverd, onder meer door Travis en Fountains of Wayne.",‘Baby One More Time’ van Britney Spears is ‘beste debuutsingle aller tijden’,nl
7496,"Mogen er binnenkort meer kinderen naar school? Daarover wordt vandaag druk vergaderd tussen de onderwijskoepels, de vakbonden en onderwijsminister Ben Weyts (N-VA). Het eerste, tweede en zesde leerjaar hebben net als het zesde middelbaar hun eerste lesweek achter de rug, en daarom is het tijd voor evaluatie. Als het goed is, mogen volgende week vrijdag ook de leerlingen uit het tweede en het vierde middelbaar weer naar school.\n\nGrote vraag is of er ook perspectief komt voor kleuters en andere lagereschoolkinderen. Infectiologe Erika Vlieghe (UZ Antwerpen), die de regering adviseert over de exitstrategie, zegt dat er epidemiologisch geen reden is om -12-jarigen thuis te houden.\n\nLEES OOK. Voorzitter expertengroep wil alle kinderen jonger dan 12 weer naar school: “Zal weinig impact op epidemie hebben”\n\nAl snel ging het gerucht dat ook de kleuterscholen volgende week vrijdag de deuren mogen openen, maar op het kabinet van minister Weyts noemen ze dat “voorbarig”. “We moeten eerst de evaluatie afwachten. Zeker voor kleuterscholen wordt dat organisatorisch niet evident, want die hangen vaak samen met lagere scholen. Die scholen zouden dan maar vier dagen de tijd hebben om zich te organiseren, dat is wat weinig.”",Minister Weyts ontkracht gerucht over heropening kleuterscholen: “Dat wordt organisatorisch niet evident”,nl
7497,"De familie van de vermoorde Saudische journalist Jamal Khashoggi vergeeft zijn moordenaars. Dat heeft de zoon van de journalist, Salah Khashoggi, laten weten via Twitter.\n\n“Op deze gezegende avond in de gezegende maand van de ramadan herinneren wij ons wat God zei: Als een persoon kan vergeven en het kan goedmaken, dan krijgt hij een beloning van Allah”, aldus Khashoggi. “Daarom kondigen de zoons van martelaar Jamal Khashoggi aan dat we zijn moordenaars vergeven.”\n\nDe journalist, die zich kritisch uitliet over het Saudische regime, werd in 2018 in het consulaat van Saudi-Arabië in het Turkse Istanbul gedood. Hij was daar om papieren in orde te maken voor zijn huwelijk.\n\nLEES OOK. Trouwe medewerker van Saudische kroonprins blijkt spil in “duivelse” moord op Jamal Khashoggi (+)",Familie journalist Khashoggi vergeeft moordenaars,nl
7498,"""Voorlopig verliep alle contact tussen docent en student online vanop afstand. Maar we hebben oplossingen gezocht om ondanks de coronamaatregelen de examens met instrument live te laten doorgaan"", zegt Koen Kessels, de voorzitter van het Koninklijk Conservatorium Antwerpen. ""Tijdens de praktijkexamens zal enkel de jury aanwezig zijn in de grote Blauwe Zaal van deSingel. Dat zal heel vreemd aanvoelen. We zitten als juryleden ook verspreid van elkaar en dat op zo'n 60 meter van het podium. Familie en vrienden mogen dit jaar helaas niet aanwezig zijn. De studenten krijgen wel een video-opname van hun examen mee naar huis. We gaan ook alle deuren van de concertzaal openzetten voor een maximale verluchting"", aldus Kessels in ""Start Je Dag"".","Antwerps Conservatorium: ""Een fluit is gevaarlijker voor corona dan een trompet""",nl
7499,"We’re here. Zo heet de feelgood-docureeks van HBO, die nog het best omschreven wordt als ‘Queer eye, maar dan met dragqueens’. Want ook hier krijg je humor, glamour, hoge hakken, onverwacht ernstige thema’s en onbeschaamd bleiten.",RECENSIE. ‘We’re here’ op HBO: We zijn er (bijna) ****,nl
7500,Gent -\n\nHet personeel en de bewoners van woonzorgcentrum Zonnebloem in Zwijnaarde hebben niet alleen de handen vol met het gevreesde Covid-19 virus maar krijgen ook af te rekenen met een klacht over verdachte overlijdens binnen de muren van het rusthuis. Net voor de corona-uitbraak stapte de directeur van het WZC naar de politie om een van zijn hoofdverpleegkundigen te beschuldigen van zeer ernstige feiten.,Personeel rusthuis keert zich tegen directeur na klacht: hoofdverpleger beschuldigd van moord op bewoners,nl
7501,"Elke avond selecteren we voor jou de interessantste programma’s op televisie. Maar als je daar je gading niet vindt, raden we ook series op Netflix en Telenet Play aan.",Gekreun verraadt ontrouw op dreamdate & het gangsterliefje v...,nl
7502,"Op 29 en 30 mei vindt Bel Jazz Fest plaats, een onlinefestival dat de programmatoren van elf gevestigde festivals in elkaar gestoken hebben en dat een staalkaart moet vormen van de Belgische scene. De concerten vinden plaats zonder publiek in de studio’s van concertzaal Flagey in Brussel.\n\nVia jazz.be zullen bezoekers voor 15 euro toegang krijgen tot de volledige line-up. Die bestaat onder anderen uit An Pierlé Quartet, Nordmann, Jean-Paul Estiévenart Quartet, Tuur Florizoone, Antoine Pierre Urbex Electric, Kurt Van Herck Trio en De Beren Gieren.\n\nBeide festivalavonden starten om 18 uur. Vanuit zes verschillende locaties in het Flagey-gebouw zullen de concerten – soms deels gelijktijdig – in hoge audio- en beeldkwaliteit worden gestreamd. Sommige concerten worden eerder opgenomen. Bezoekers kunnen online van podium wisselen en via chat met andere kijkers van gedachten wisselen.\n\nBel Jazz Fest is een initiatief van de jazzfestivals Jazz Middelheim, Gent Jazz, Brosella, BRAND! Mechelen, Brussels Jazz Festival, Brussels Jazz Weekend, Jazz à Liège, Gaume Jazz Festival, Jazz Brugge, Leuven Jazz en Tournai Jazz Festival.",Organisatoren slaan handen in elkaar voor onlinefestival Bel Jazz Fest,nl
7503,"Doorgaans associëren we Italiaanse maffiaclans met “subtiele” afrekeningen en uitzonderlijk een geitenkop in de brievenbus. Dat is voltooid verleden tijd nu een vijfde grote maffiaclan opduikt: de “primitieve” Foggia’s. Goed voor minstens een moord per week, elke dag een overval, om de twee dagen een afpersing én een ontelbaar aantal ontplofte bommen om wanbetalers bij de les te houden.\n\nZe dachten dat het een verpleger was, de bewoners van een woon-zorgcentrum in het Zuid-Italiaanse Foggia. Het was 1 april, in volle piek van de coronacrisis, en een ‘werknemer’ met mondmasker leek naar ...","Nieuwe, “aartsgevaarlijke” maffiaclan opgestaan in Italië: iedere week een moord en slachtoffers “aan de varkens gevoederd”",nl
7504,"Twee van de gedode wallaby’s; Archiefbeeld van een vos. Foto: rr\n\nBree - Ze waren met zestien, maar sinds begin deze week springen er nog maar tien kleine Australische bennetwallaby’s rond op het domein van Jos Gofflo in Bree. De zes andere kangoeroes werden allicht de prooi van een vos. “Twee nachten op rij is die moordenaar langsgekomen”, zegt Gofflo.\n\n“Van maandag op dinsdag nam hij drie jongen te grazen, een nacht later kon hij nog eens twee jongen en hun moeder grijpen. De dode dieren lagen verspreid over de grote weide. Het was een bloedbad.”\n\nNochtans had de man heel wat voorzorgsmaatregelen genomen. “Ik heb stevig hekwerk met draad tot anderhalve meter hoog gespannen, plus twee stroomdraden. Maar dat hield die vos niet tegen.”\n\nFinancieel verliest Gofflo zo’n 6.000 euro, een compensatie lijkt er niet in te zitten.",Vos bijt zes kangoeroes dood: “Hekwerk met stroom hield hem niet tegen. Het was een bloedbad”,nl
7505,"Het trio aan dj's wordt bijgestaan door ""rescue teams"" Laura Govaerts, Anushka Melkonian, Sen De Paepe, Wanne Synnave, Brahim Attaeb en Kawtar Ehlalouch.\n\n\n\nMarathonradio is er voor alle studenten in Vlaanderen, met tips voor zowel de blokkende studenten als de scholieren die door de coronacrisis vrijgesteld zijn van examens. ""Veel jongeren kunnen na weken quarantaine wel een opsteker of een luisterend oor gebruiken, en MNM wil hen daarbij zoveel mogelijk helpen"", klinkt het.","MNM-Marathonradio start op 8 juni en verhuist naar Brussel met tips voor studenten, ook voor wie geen examens heeft",nl
7506,"Al Pacino in Scarface, een iconisch beeld. Voor de reboot schreven Joel en Ethan Coen het script.\n\nEen reboot van de jaren 80-klassieker Scarface staat al een aantal jaren in de steigers. Het project kende al verschillende regisseurs en scenaristen, maar nu is de kogel door de kerk. Luca Guadagnino, regisseur van Call me by your name, kruipt achter de camera. De broers Joel en Ethan Coen verzorgen het scenario.\n\nWie de zin “Say hello to my little friend!” hoort, denkt daar automatisch het gezicht van Al Pacino bij. Zijn vertolking van Tony Montana, een Cubaanse immigrant die zich opwerkt in de onderwereld van Miami, is iconisch. Zijn opvolger komt voor een zware taak te staan. Een reboot van Scarface lijkt heiligschennis, maar de versie met Pacino was zelf al een remake.\n\nDe oorspronkelijke Scarface dateert uit 1932. Het verhaal speelde zich toen niet af in Miami, maar in Chicago. Tony Montana heette toen Antonio Camonte. Geen Cubaanse immigrant, maar een Italiaanse. De versie van regisseur Brian De Palma werd in 1983 aanvankelijk niet warm onthaald door critici en publiek. Pas later groeide Scarface uit tot een cultfilm.\n\nOscars\n\nAl jaren is er sprake van een reboot. Geen letterlijke kopie, maar een nieuwe versie van het verhaal. De kans dat de naam Tony Montana in de film valt, is dan ook klein. Na Chicago en Miami zal deze derde versie zich afspelen in Los Angeles.\n\nDe broers Joel en Ethan Coen schrijven het scenario. Het misdaadgenre heeft voor hen amper nog geheimen. In het verleden regisseerden ze films als Miller’s crossing, Fargo en No country for old men. Voor die laatste twee ontvingen ze meerdere Oscars. Ook regisseur Luca Guadagnino heeft een gouden beeldje op zijn schouw staan. Hij won in 2017 Beste regie voor Call me by your name. Wanneer de film uitkomt, is nog niet bekend.",Coen-broers schrijven nieuwe versie van ‘Scarface’,nl
7507,"Sportieve sandalen met klittenband maakten vorige zomer plots een opmars. En terwijl fashionista’s voordien nog liever ter plekke dood vielen dan een dergelijk paar schoenen aan te trekken, blijft hun populariteit rijzen. Zelfs bij luxemerken als Chanel en Sportmax.\n\nStaan er komende zomer veel wandelingen in velden, bossen en duinen op het programma? Dan heb je nu het perfecte excuus om een paar trendy wandelschoenen met klittenband in huis te halen. Comfortabel zijn ze zeker, maar nu blijkbaar ook hipper dan ooit. Chanel, Sportmax en Phillip Lim gingen er volop voor en tijdens de internationale modeweken in februari verschenen heel wat influencers ermee op straat.\n\nHoe combineer je dit schoeisel nu met je garderobe? Regels zijn er niet echt. Influencers doen het je voor met een mantelpak, al dan niet met korte broek, of zelfs enkellange, zwierige jurken.",TREND. Onder een pak of enkellange jurk? Kies voor comfort met wandelsandalen,nl
7508,"In het noordoosten van Rusland is vrijdag voor het eerst een drijvende kerncentrale in gebruik genomen. Na de laatste inspecties, werd het licht op groen gezet voor de opstart van de twee kernreactoren aan boord van de “Akademik Lomonosov”, zo meldt het Russische atoomconcern Rosatom vrijdag.\n\nDe “Akademik Lomonosov”, die in de buurt van de stad Pevek in de Noordelijke IJszee voor anker ligt, is daarmee de “meest noordelijke kerncentrale ter wereld”, zo klinkt het.\n\nRusland wil met die centrale de komende veertig jaar de afgelegen regio van energie voorzien. Op die manier kan ook stroom worden geleverd aan boorplatforms op zee.\n\nMaar het project is erg omstreden. Milieuactivisten waarschuwen voor “een drijvende Tsjernobyl” of “een nucleaire Titanic”. Ze vrezen voor een mogelijke ramp in de Noordelijke IJszee. Volgens hen is het schip kwetsbaar voor stormweer en is het ook niet mogelijk het volledig te beschermen tegen externe bedreigingen.\n\nRusland wil de drijvende kerncentrales, die eruitzien als normale schepen, in de toekomst ook aan andere landen verkopen.",Russische drijvende kerncentrale ondanks kritiek in gebruik genomen,nl
7509,"Twee jaar na haar vertrek bij Balthazar stapt Patricia Vanneste naar voren als Sohnarr. Solodebuut ‘Coral dusk’ sprokkelde mooie ideeën in de bossen van Zweden en Noorwegen, maar tipt nog niet aan gelijkgestemde zielen als Nils Frahm en Max Richter.",RECENSIE. ‘Coral dusk’ van Sohnarr: Into the wild ***,nl
7510,"Oostende / Middelkerke -\n\nEr waren geen tomates-crevettes, er waren geen vliegers, er waren geen ligstoelen, en tóch was het gisteren een hoogdag voor de Vlaming met een tweede verblijf aan de kust. Eindelijk mochten ze weer binnen, dus deden ze dat ook druppelsgewijs. De grote stormloop bleef uit.",Tweedeverblijvers over de race naar hun ‘kot’ aan de kust: “Vijf minuten na het nieuws waren we al onderweg”,nl
7511,"""De atlas van Antwerpenaar Ortelius verkocht als zoete broodjes in heel Europa"", zegt Kockelbergh op Radio 2. ""Een boek werd toen op 500 à 800 exemplaren uitgegeven. Maar Ortelius werk is tientallen keren herdrukt. Er bestonden ook kleinere zakexemplaren van het Theatrum Oribis Terrarum die erg succesvol waren. In zijn boek riep Ortelius zijn lezers ook op om extra kaarten in te sturen. Die corrigeerde hij en verwerkte hij in zijn volgende versies. In ons Museum Plantin-Moretus kan je zien hoe de latere edities veel dikker zijn dan de eerste versie. Hij ging van een vijftigtal kaarten naar ruim 120"", zegt Kockelberg. ""In het museum is er zelfs een hele zaal gewijd aan het werk van Ortelius. Vooral de ingekleurde kaarten zijn pareltjes."" Wie wil kan de atlas zelf digitaal ontdekken via deze link.\n\nLees verder onder de kaart.",De atlas is een Antwerpse uitvinding en blaast 450 kaarsjes uit,nl
7512,Aanvankelijk denk je: dat tweede seizoen van Dead to me was beter een stille dood gestorven. Maar de galgenhumor is te goed om kopje-onder te gaan.\n\nEen weduwe raakt in een rouwgroep bevriend met een vrouw die de doodrijder van haar man blijkt te zijn: met die gekke twist wist Dead to me vorig jaar aardig te charmeren. Met Christina Applegate – lang ...,"RECENSIE. ‘Dead to me’, seizoen 2 op Netflix: Net geen stille dood verdiend ***",nl
7513,"Midden maart kondigde Anna Wintour nog aan dat het Met Gala tot nader order uitgesteld werd door het coronavirus. Nu heeft organisator Metropolitan Museum of Art echter bevestigd dat het modegala dit jaar niet meer zal plaatsvinden.\n\nBeroemdheden die in waanzinnige outfits over de rode loper flaneren. Dat is kort samengevat het Met Gala. Anna Wintour, hoofdredactrice van de Amerikaanse Vogue, zet mee haar schouders onder dit populaire evenement, dat door de crème de la crème van Hollywood als het meest modieuze hoogstandje van het jaar wordt beschouwd.\n\nMidden maart kondigde Anna Wintour al aan dat het modegala, dat telkens op de eerste maandag van mei plaatsvindt, uitgesteld werd door het coronavirus. Metropolitan Museum of Art heeft nu ook officieel bevestigd dat de editie van dit jaar niet meer zal doorgaan. De bijhorende tentoonstelling ‘About Time’ wordt ingepland vanaf 29 oktober tot 7 februari 2021.\n\nIn de aanloop naar de oorspronkelijke datum van het modegala deelden heel wat beroemdheden herinneringen aan vorige edities en onthulden ze vanuit hun huizen de outfits die ze hadden willen dragen.\n\nLEES HIER. Geen Met Gala. Beroemdheden halen herinneringen op en delen hun verhalen",Met Gala is nu officieel afgelast,nl
7514,De nieuwe voorzitter van Open VLD komt langs de grote poort binnen. In één stemronde haalde Egbert Lachaert 61 procent van de stemmen. De bekroning van een leven lang in teken van het liberalisme. “Hij is onvermoeibaar en weet waar hij naartoe wil.”,Een donkerblauwe liberaal die politiek ademt,nl
7515,"Oostende - 7 augustus 2021. Op die dag zal Rammstein het concert dat over drie weken had moeten plaatsvinden in Oostende, inhalen.\n\nOp 10 juni had Rammstein als eerste band op het podium van het nieuwe concertterrein Park De Nieuwe Koers in Oostende moeten staan. Het zou een op voorhand geslaagde bisronde worden, nadat ze vorig jaar met militaire precisie een volledig uitverkocht Koning Boudewijnstadion hadden ingepalmd. Helaas dacht het coronavirus daar anders over.\n\nDe Duitse metalband heeft nu alle optredens van de tweede poot van hun tournee doorgeschoven naar 2021 en ook een datum aangekondigd voor de Belgische herkansing: 7 augustus. Opnieuw in Oostende, dus. Aangekochte tickets blijven gewoon geldig, maar wie er alsnog wil bij zijn, is eraan voor de moeite: alle kaartjes waren in een oogwenk de deur uit.",Rammstein kondigt nieuwe datum aan voor concert in Oostende,nl
7516,"Karin Baert: advocate, stiletto-liefhebster, ex van Tom, moeder van Kobe, en volgens velen de grootste feeks uit 'Thuis.' Hoewel Karin niet bepaald een goede indruk naliet op het einde van het 25ste seizoen van 'Thuis', waren er heel veel Vlamingen die met haar meeleefden. De kijkers trokken zich Karins tegenslag aan, zo kon de 'Thuis'-ploeg afleiden uit de vele reacties op sociale media.\n\n“Op dit begrip en medeleven van onze kijkers wilden we dieper ingaan,” zegt 'Thuis'-hoofdschrijver Stef Wouters. “We geven in deze audio-fictiereeks een unieke kijk in de ziel van een straffe vrouw - waarom is Karin wie ze is? Dat doen we in een moderne podcast waarbij we in het hoofd kruipen van de personages en de sluier oplichten van Karins leven.”\n\nDe 'Thuis'-ploeg zag in het genre audio-fictie de ideale manier om dat waar te maken, en de kijker tot een luisteraar te maken die beroerd en geëmotioneerd wordt door het achtergrondverhaal van Karin en haar omgeving.\n\nNaast Kadèr Gürbüz werken ook Ben Van Ostade (Steven in 'Thuis'), Sid Van Oerle (Kobe) en Tina Maerevoet (Paulien) mee aan deze nieuwe audio-fictiereeks. De opnames gebeuren in de iconische Studio Toots van de VRT.\n\nMeeleven met de 'Thuis'-personages\n\nKadèr Gürbüz: “Ik vind het super dat ik via deze audio-fictie weer in de huid kan kruipen van Karin, want ik heb haar de voorbije weken serieus gemist! Hopelijk vinden de kijkers het fijn dat ze via 'Ik, Karin' toch van 'Thuis' kunnen blijven genieten nu het 25ste seizoen jammer genoeg vroeger moest stoppen. We hopen dat we zo het wachten tot na de zomer toch wat draaglijker kunnen maken.""\n\nBen Van Ostade: “Ik ben héél blij dat ik even uit de dood ben opgestaan en nog eens een jonge gast van 27 mag zijn! (lacht) Het is plezant om via deze audio-fictie terug te gaan naar het begin van Karin en Steven op de universiteit, waar hun prille verliefdheid ontstond en alle hartzeer die erbij hoorde. Steven stond eigenlijk op trouwen met Isabel en was helemaal verscheurd door de onmogelijke liefde. Ik vind het geweldig om nog eens in de huid te kruipen van die verliefde, jonge gast!”\n\nCathérine Vandoorne: “Ik ben super fier dat Thuis de komende vijf weken bij De Madammen te beluisteren is. Ik heb de reeks altijd een geweldig ‘decompressiemoment’ gevonden na een werkdag en de avondspits. Een kleine bekentenis: tijdens een van de vorige seizoensfinales kreeg ik telefoon van Michaël van Droogenbroeck, die ik gladjes heb laten passeren. Ik wist toen niet dat het nogal dringend was. Maar hey: first things first. Sorry Michaël! (lacht).""\n\nWaar is 'Ik, Karin' te beluisteren?\n\nDe audio-fictie 'Ik, Karin' hoor je vanaf 25 mei elke weekdag bij 'De Madammen' op Radio 2 en vind je meteen daarna in de Radio 2-app.","""Thuis"" laat de fans niet los en brengt de audio-fictie ""Ik, Karin"" naar Radio 2 en een.be",nl
7517,"Nog deze maand komt Netflix met een documentairereeks over Jeffrey Epstein. Het verhaal van de zakenman die een paar jaar geleden in opspraak kwam na aanklachten vanwege seksueel misbruik, werd opgepakt en in zijn cel zelfmoord pleegde, wordt samengevat in Jeffrey Epstein: filthy rich.\n\nVrouwen uit alle windstreken vertellen daarin honderduit over hun ervaringen met de steenrijke man die hen heeft misbruikt. Toen Epstein tijdens zijn voorarrest vorig jaar zelfmoord pleegde, hadden honderden vrouwen hem al beschuldigd van aanranding op zijn privé-eiland in het Caribisch gebied.\n\nDe docureeks wordt geproduceerd door Joe Berlinger, die eerder werkte aan Conversations with a killer: the Ted Bundy tapes.",Netflix maakt documentaire over Jeffrey Epstein,nl
7518,"Deinze -\n\nGedragen worden door onze kroonprinses: die eer viel het sportmerk RectoVerso te beurt toen prinses Elisabeth ging joggen ter voorbereiding van haar legeropleiding. Het label uit Deinze, dat zijn sportmode volledig in ons land maakt, is nochtans pas een jaar oud. “Dit is de kers op de taart. Belgischer dan de prinses die onze mode draagt, kan niet”, zegt medeoprichtster Camille Liebaert (27).","“We gaven het haar als verjaardagscadeau, maar wisten niet dat ze het ook écht droeg”",nl
7519,"La douce France: het vakantieland bij uitstek voor Belgen, maar deze zomer kunnen we er mogelijk maar beperkt naartoe reizen. Om het gemis niet al te groot te maken, haal je de sfeer met lekkers, mode en design van ginder zo in huis. Kwestie van een zomer in en rond de eigen jardin door te brengen als God in Frankrijk.\n\nA table\n\nIn de Franse keuken staan pain, vin et fromage centraal, maar ook wijn en Champagne zijn niet te missen als je jezelf een beetje bij onze Zuiderburen wilt wanen. Maak de buren naast je kot jaloers en strooi een handvol Provençaalse kruiden op de barbecue. De bubbels kun je op mondaine wijze laten koelen in een goudkleurige koeler - die perfect past op je denkbeeldig jacht voor de kust van Cannes of Saint-Tropez.\n\n- Receptenboekje - Ladurée - 35, 99 euro via Bol.com\n\n- Champagnekoeler- Riviéra Maison - 129 euro\n\n- Glas met woorden - Maisons Du Monde - 13,74 euro\n\n- Wijn uit Côtes du Rhone in kistje - Wijngeschenken.be - 27,20 euro\n\n- Stokbroodplank - Point-Virgule - 26,95 euro\n\n- Kaasmessen - Laguiole - 39,95 euro via Cookinglife.be\n\n- Herbes de Provence - Dille & Kamille - 1,75 euro\n\n- Camarguezout - 10,95 euro via Bodelica.com\n\n- Napoleon-snoepjes - Albert Heijn - 1,49 euro voor zakje van 225 gram\n\n- Eclair - Chez Claire - 4,50 euro per dessertje\n\nLook: je ne sais quoi\n\nDe typische Parisienne heeft altijd een onberispelijke stijl, die in combinatie met hun attitude moeilijk na te bootsen valt. Maar met de juiste outfit kom je wel al een heel eind. Mag in de garderobe: tweed - oh zo Chanel! - en een vestimentaire ode aan Franse modehuizen en kleinere merkjes. Sportievelingen kunnen zich Roland Garros-gewijs uitleven op een tennisveld in de buurt. En wie heeft er überhaupt de Seine nodig om langs te flaneren als je de Leie en de Schelde hebt?\n\n- Zonneklep - Lacoste - 49,95 euro\n\n- Lippenstift - Rouge Dior Ultra Care - 40 euro\n\n- Blazer uit tweed - Uterqüe - 139,30 euro\n\n- Sandalen - Jonak - 114,95 euro\n\n- Zonnebril - Saint Laurent - 325 euro\n\n- Parfum - Chloé - 66,50 euro via Ici Paris XL\n\n- Flared broek - & Other Stories, Paris atelier - 69 euro\n\n- Tennistas - Wilson editie Roland Garros - 101,95 euro via tennis-direct.be\n\n- Shirt Paris - H&M - 9,99 euro\n\n- Halsketting - Wouters & Hendrix - 195 euro\n\nChansons en een briesje\n\nNiets beter dan een Franse sfeer scheppen met Franse chansons, wat perfect lukt met het werk van Serge Gainsbourg. Een idee voor een picknick in eigen tuin tussen aangeplante lavendel of zonnebloemen - wedden dat het bijna hetzelfde aanvoelt als kamperen in la campagne. Doe daar ’s avonds nog een romantische filmklassieker bij à la Amélie Poulin, Moulin Rouge of Jeux d’Enfants en je vakantiedag is compleet.\n\n- Plaat Histoire De Melody Nelson - Serge Gainsbourg - 41,79 euro\n\n- Potje lavendel - Ikea - 4 euro\n\n- Picknickmand - Cosy&Trendy - 58, 99 euro\n\n- Salontafelboek - Chanel - 75 euro via Standaard Boekhandel\n\n- Gastenzeepjes - L’Occitane - 20 euro\n\n- April Vase - Tse Tse - 197 euro\n\n- Tegeltje met afbeelding van Toulouse Lautrec, die afiches ontwierp voor de Moulin Rouge - 15,40 euro via Zazzle.be\n\n- Speelfiguurtje Le Petit Prince - Plastoy - 15,99 euro via Bol.com\n\n- Le fabuleux destin d’Amélie Poulain - Bookspot.be - 5,99 euro",De geur van de Provence en de flair van aan de Côte d’Azur: zo haal je la douce France binnen,nl
7520,"Hoewel ‘Temptation Island’ een guilty pleasure van heel wat Vlamingen is, krijgt het programma ook bakken kritiek. Presentatrice Annelien Coorevits was donderdag te gast op de boot van Gert Late Night en reageerde op de kritiek dat heel wat scènes opgezet spel zijn. “What you see is what you get”, klonk het bij de voormalige Miss België.",Annelien Coorevits over kritiek op ‘Temptation Island’: <B><I>“What you see is what you get”</I></B>,nl
7521,"Het Californië aan de Leie kan je Gent bezwaarlijk noemen, maar de stad brengt met You Nervous? wel een verdomd zonnige punkrockband voort. Of skatepunkband, zo je wil. Niemand weet hoe het genre exact heet, alleen dat je er sinds de jaren negentig geen gigantische baggy pants meer voor aan hoeft, of een zware ketting aan je portefeuille waarvan je krom gaat lopen. Gelukkig is de muziek gebleven.",RECENSIE. ‘True belief’ van You Nervous?: Verplichte zomerkost ****,nl
7522,"Na K3 Love cruise mogen Hanne, Marthe en Klaasje zich opmaken voor hun tweede bioscoopfilm. Die zal K3: Dans van de farao heten. De opnames gaan deze zomer van start, de film zou al eind dit jaar in de bioscoop verschijnen.\n\nMet de coronamaatregelen indachtig zijn een paar creatieve aanpassingen – onder meer in het script – doorgevoerd zodat de opnames veilig kunnen verlopen. Welk avontuur de K3-dames precies gaan beleven, blijft voorlopig nog even geheim. Al doet de titel vermoeden dat ze richting Egypte trekken.\n\n“We kunnen niet wachten om eraan te beginnen. Het belooft ook deze keer heel spannend te worden en een beetje mysterieus zelfs...”, klinkt het. Het huis Anubis-regisseur Dennis Bots neemt de regie voor zijn rekening. Meer dan 300.000 mensen in Vlaanderen en Nederland gingen naar de vorige film kijken in de bioscoop.\n\nLEES OOK. Studio 100 wil met K3 ondergronds gaan",K3 komt met tweede bioscoopfilm ‘K3: Dans van de farao’,nl
7523,"Volgens conservator Christa Engelbosch is er geen probleem om voldoende afstand te bewaren in het museum dat 2.700m² groot is. Er is ontsmettingsgel beschikbaar en pijlen die de weg wijzen. ""Je hoeft ook geen tickets te reserveren want de toegang tot het museum is gratis. We laten 25 bezoekers per uur toe. Ook het kinderparcours is aangepast. Niemand, klein of groot, moet iets aanraken en de toegangsdeur kan je met je elleboog of je voet openduwen.""",Bezoekers van Minderbroedersmuseum in Sint-Truiden krijgen een frangipane,nl
7524,"De Nederlandse winkelketen Sissy-Boy ging in april 2019 failliet, maar werd al snel van de ondergang gered. Hoewel de winkels openbleven, werd de webshop opgeschort. Ook die is nu terug van weggeweest.\n\nSissy-Boy kwam vorig jaar in woelig water terecht en kampte al een tijdje met tegenvallende verkopen. Uiteindelijk ging het Nederlandse merk failliet, maar enkele dagen later werd er met Termeer Groep, het moederbedrijf van Sacha en Manfield, een nieuwe overnemer gevonden.\n\nDe keten, die in 1982 werd opgericht, heeft in ons land winkels in Knokke-Heist, Gent, Hasselt, Brugge en Antwerpen. Die gingen enkele dagen na het faillissement alweer open, maar dat was niet het geval voor de webshop. Een jaar lang bleef het daar stil, tot nu. De kledingstukken en interieurspullen kun je nu weer gewoon via die weg kopen.\n\nTermeer liet ook al weten dat er in België nog nieuwe winkels zullen bijkomen. “We zijn al in onderhandeling voor nieuwe locaties”, klinkt het.",Sissy-Boy opent nieuwe webshop en is zo helemaal terug,nl
7525,"Simone, de vriendin van Zach, is vrijdag de gast bij Goedele on Top. In Temptation Island toont de ‘ijskoningin’ amper emoties, maar bij Goedele breekt ze. De beelden van een Zach die zijn zachtere zijde toont, zijn er te veel aan. “Ik heb heel lang niet zo gehuild”, klinkt het.",Emotionele ‘Temptation’-Simone breekt als ze beelden van een “lieve” Zach ziet: “Ik heb al heel lang niet zo gehuild”,nl
7526,Familiegeluk gaat voor bij Sanne Putseys (31). Voor de komst van haar twee zonen dook ze vijf jaar in de luwte en ging Selah Sue zonder pardon in de kast. Met de ep ‘Bedroom’ mag die weer op een kier: het handjevol slaapkamernummers is de voorbode van een derde album. De honger stillen doet Selah Sue nog niet. Maar die heruitgevonden sound doet watertanden naar meer.,Na vijf jaar en twee zonen komt Selah Sue met intieme plaat: ‘Bedroom EP’ ***,nl
7527,"Het prijskaartje voor de nieuwe Avatar-films is al opgelopen tot meer dan één miljard euro. Dat heeft regisseur James Cameron bevestigd. Die hoopt er stilletjes op dat de films het succes van de eerste evenaren, om nog uit de kosten te raken. Destijds bracht die ruim twee miljard op.\n\nDe filmmaker is al jaren bezig met de opnames van vier Avatar-films, die als vervolg dienen op de kaskraker uit 2009. Momenteel lopen er opnames in Nieuw-Zeeland. In de eerstvolgende release keren Sam Worthington, Zoe Saldana en verrassend genoeg ook Sigourney Weaver terug in de hoofdcast. Over het verhaal is niks bekend, behalve dan dat een flink deel zich onder water afspeelt. De release staat gepland voor december 2021, met de volgende delen verwacht in 2023, 2025 en 2027.",Nieuwe ‘Avatar’-films kosten al meer dan 1 miljard euro,nl
7528,"Heel wat fans zaten al lang te watertanden om een paartje van de samenwerking tussen Nike en ijsjesfabrikant Ben & Jerry’s te pakken te krijgen, en deze week is het eindelijk zover. Het gaat in elk geval om een van de meest opvallende sneakers van de laatste jaren.\n\nNike SB, het skatelabel van de sportgigant, heeft samen met de Amerikaanse ijsfabrikant Ben & Jerry’s een sneaker uitgebracht. Het gaat om een versie van de Dunk Low en die is op zijn zachtst gezegd bijzonder te noemen. Zo kreeg een deel van de bovenkant een koepatroon mee en een druppende swoosh. De rest van de kleuren zijn ook bij de ijsbeker van de smaak ‘Chunky Monkey’ gehaald en op het label staat ‘Chunky Dunky’ vermeld.\n\nDe prijs van de sneakers bedraagt 100 euro en de Chunky Dunky zal verkrijgbaar zijn bij een beperkt aantal Nike SB-retailers over de hele wereld. Voor ons land gaat het om Lockwood in Antwerpen. Daar worden ze verkocht op 23 mei via een raffle of online loterij. Vanaf 26 mei zullen ze ook in beperkte oplage in de SNEAKRS-app van Nike verschijnen.",Sneaker van Nike met Ben & Jerry’s komt deze week uit,nl
7529,"Exact veertig jaar geleden stierf Ian Curtis, zanger van de invloedrijke Britse band Joy Division. De rocklegende was vooral een zwaarmoedige geest die het leven al op zijn 23ste opgaf. Een paar maanden voor zijn dood sliep hij nog op de Antwerpse fauteuil van Mark Schoetens, na een legendarisch slecht georganiseerd, maar magnifiek optreden. “Hij zei niks, hij bewoog niet. Hij bleef maar zijn bottines opblinken, een uur lang.”","Paar maanden voor zijn dood sliep Joy Division-zanger Ian Curtis nog op de fauteuil van Mark: “Hij zei niks, hij bewoog niet”",nl
7530,"Het Vlaams Audiovisueel Fonds (VAF) waarschuwt in een nota voor de schade die de audiovisuele sector in ons land oploopt. Volgens hun berekeningen zal de coronacrisis de film- en televisiesector bijna 7 miljoen euro kosten, 6.734.758 euro om precies te zijn. Dat schrijft De Morgen woensdag.\n\nBij het VAF hopen ze op een tussenkomst van het noodfonds waarmee de Vlaamse regering de culturele sector, het toerisme en de media wil ondersteunen.\n\nDoor de huidige crisis zijn momenteel 116 door het VAF gesteunde producties (fictie, documentaire, animatie, webseries) getroffen. De opnames werden stilgelegd, kunnen niet worden afgewerkt of werden uitgesteld. Telkens met zware financiële consequenties.\n\nDe extra kosten, veroorzaakt door het uitstellen of opschorten van opnames, zijn slechts één aspect. Ook de financiering van veel producties dreigt problematisch te worden. Een aanzienlijk deel van het budget wordt opgehaald via de taxshelter, een fiscaal gunstregime voor bedrijven die in film of tv-producties investeren. Maar die bedrijven zullen in de economische crisis na corona hoogstwaarschijnlijk andere prioriteiten hebben. Het wegvallen van die financiële middelen doet het verlies voor de sector verder oplopen.",Audiovisuele sector in ons land verliest 7 miljoen euro door coronacrisis,nl
7531,"Na een samenwerking met H&M brengt zangeres Billie Eilish nu ook T-shirts uit bij de Japanse kledingketen Uniqlo. Dat doet ze niet alleen, maar met de medewerking van de Japanse kunstenaar Takashi Murakami.\n\nMet een teaser op Instagram maakte Uniqlo bekend dat het voor een nieuwe collectie samenwerkt met Billie Eilish. De Japanse kledingketen zal een reeks van twaalf T-shirts uitbrengen met daarop ontwerpen van de achttienjarige popster en Takashi Murakami.\n\nDe Japanse kunstenaar sloeg eerder al de handen in elkaar met Billie. Zo was hij de regisseur van haar videoclip van ‘You should see me in a crown’ en maakten ze samen al merchandising. Murakami werkte ook al samen met andere grote namen in de modewereld, zoals Louis Vuitton en Supreme.\n\nDe T-shirts voor Uniqlo vallen binnen het budget van een veel groter publiek: aan die voor volwassen hangt een prijskaartje van 14,90 euro, aan die voor kinderen 9,90 euro. De collectie is vanaf 25 mei te koop via de webshop, op 29 mei hangt die bij ons in de winkelrekken.",Billie Eilish ontwerpt kledingcollectie voor Uniqlo,nl
7532,"Het verhaal van Adam en Eva heeft alles: natuuridylle, duistere verleiding, gezucht om wat kwijt is. Dus bouwde sopraan-verhalensmid ­Anna Prohaska er een recital rond, met bij elke etappe van de zondeval een fijne selectie liederen. Franse kleurmeesters schilderen het paradijs – inclusief Messiaens vogels, die begeleider Julius Drake hard laat pikken. Romantici leveren een portie sehnsucht en verder de 20ste eeuw in vangt Eisler je in rauwe aardse realiteiten. Het klikt allemaal wonderwel ineen.",RECENSIE. ‘<span class='inf-creator' >Paradise lost’ van </span><span class='inf-title' >Anna Prohaska en Julius Drake</span>: Gezongen zondeval ***,nl
7533,"Jerry Stiller, de Amerikaanse acteur die vooral bekend werd voor zijn rol in Seinfeld, is overleden. Hij werd 92. Zijn zoon, acteur Ben Stiller, liet in een tweet het overlijden weten en voegde eraan toe dat zijn vader een natuurlijke dood is gestorven.\n\nVader en zoon Stiller waren samen te zien in de film Zoolander, die Ben ook regisseerde. Als het grote publiek zich Jerry Stiller evenwel altijd zal herinneren, dan is dat wel als Frank Costanza uit de jaren negentig-stitcom Seinfeld. In de latere sitcom The king of queens was Stiller populair als Arthur Spooner.\n\nJerry Stiller speelde ook in diverse films en was in de jaren zestig een graag geziene komische act in de tv-show van Ed Sullivan.(jdr)",Ben Stiller verliest vader Jerry,nl
7534,"Het is nu ook bij VTM-soap Familie gedaan met de coronapauze. Na tien weken worden de opnames op 2 juni hervat. Daar zullen kussen, knuffels en aanrakingen bij horen als een scène erom vraagt. Om dat toe te laten, hebben enkele acteurs een collega toegelaten tot hun bubbel. Dat schrijft Het laatste nieuws.\n\nHalf maart beslisten zowel de makers van de Eén-soap Thuis als VTM-soap Familie om de opnames van nieuwe afleveringen stop te zetten. Op een tv-set anderhalve meter afstand bewaren is namelijk geen evidentie. Maar toch worden na bij Thuis ook bij Familie de opnames hervat.\n\nVanaf 2 juni zullen de vaste acteurs daarom weer ruziën, kussen en knuffelen zoals voordien. “Veel soapkoppels worden door onze kijkers aanzien als echte geliefden, en dat gevoel willen we behouden”, zegt creative producer Wim Feyaerts in Het laatste nieuws. “Intimiteit hoort daarbij, maar door corona kon dat niet meer.”\n\nDaarom wordt een ‘circle of trust’ in het leven geroepen. Enkele acteurs die in de reeks een koppel vormen breiden hun bubbel, bestaande uit hun gezinsleden en maximaal vier andere mensen, uit met een collega-acteur. “Daardoor lossen we dat probleem op. Niet alleen als personages beloven ze elkaar trouw, maar dus ook naast de set. Alle acteurs aan wie we dat voorstel deden, zagen dat zitten. Zo kunnen zij dus met fysiek contact spelen.” Acteurs die niet in elkaars bubbel zitten, houden wel anderhalve meter afstand op de set.\n\nViroloog Marc Van Ranst gaf zijn goedkeuring voor die manier van werken. “Ook de fictiesector zoekt creatieve oplossingen om veilig te kunnen werken. Als de ‘Familie’-acteurs in overleg met hun gezinnen elkaar opnemen in hun bubbel, dan worden ze nog een beetje meer familie.”","Coronapauze bij ‘Familie’ is voorbij: koppels in soap vormen ook in echte leven ‘bubbel’, anderen houden 1,5 meter afstand",nl
7535,"Elke week tippen lifestyleredactrices Hanne en Lien trends, places to be en de leukste hebbedingen.\n\nJarige Pippi Langkous\n\nHet Zweedse typetje Pippi Langkous bestaat 75 jaar en dat wordt bij het Zweedse merk Happy Socks gevierd met een speciale collectie… kousjes. De collectie - voor jong en ouder - herinnert de meest memorabele momenten uit haar avonturen. Een deel van de opbrengst gaat naar Pippi of Today, een initiatief van The Astrid Lindgren Company in samenwerking met Save the Children. Pippi of Today helpt de miljoenen meisjes die noodgedwongen hun thuis moeten verlaten in de zoektocht naar een betere toekomst. Gift set: 24,95 euro.\n\nDuurzaam Belgisch\n\n\n\nGaan shoppen met een plasticvrije tas of gewoon zin in een nieuwe schoudertas om onder meer mee te nemen naar een picknick? De Belgische modeketen JBC heeft een exemplaar met denimlook gemaakt dat volledig uit gerecycleerd materiaal bestaat. Niet alleen de stof is afval dat een tweede leven kreeg, ook de lederen accenten zijn eerder gebruikt. Ze komen voort uit het snijafval van bruine en zwarte riemen. Prijs voor een tas: 6,50 euro.\n\nEen beetje wereldverbeteraar\n\nHet merk Love Beauty and Planet zet in op Small Acts of Love vanuit de overtuiging dat het de kleine daden zijn die tellen om een groot verschil te maken. Denk aan een kortere douche of het hergebruiken van een tas, zoals hierboven. Om mensen aan te zetten om kleine veranderingen te verwezenlijken hebben het Gentse bureau Kaart Blanche onder de arm genomen. Dat maakte een face filter om je te inspireren qua goede daden. Hoe je meespeelt? Ga naar de Instagrampagina van het merk, waar je de gratis filter vindt en kunt toepassen.\n\nZachte nachten voor je haar\n\nBV-kapper Jochen Vanhoudt heeft zijn online gamma uitgebreid met kussens plus satijnen slopen. Je legt je hoofd er niet alleen zacht op neer, maar het materiaal zou ook vriendelijker zijn voor huid en haar. Haar op satijn glijdt immers over de sloop en heeft zo minder kans om samen te klitten tegen het uur waarop je wekker gaat. Beschikbaar in achttien verschillende kleuren en vanaf 23,95 euro. Zowel online als in het salon te koop.",TIPS. Pippi Langkousjes en een tas van jeansafval,nl
7536,"Al lijken de grootste podia inmiddels verleden tijd, de Amerikaan Moby bouwt de jongste jaren aan een respectabel nieuw hoofdstuk in een carrière die inmiddels drie decennia overspant. All visible objects bevat, behalve de eindeloze reeks stokoude samples die dat album tot een fenomeen deed uitgroeien, alle elementen van millionseller Play en bewijst opnieuw dat de kale superster van geen David Guetta’s, Tiesto’s of Like Mike’s lesjes te leren heeft.",RECENSIE. ‘<span class='inf-title' >All visible objects’ van </span><span class='inf-creator' >Moby: Van niemand lesjes te leren ***</span><span class='inf-title' ></span>,nl
7537,"Barbecueën, naar de speeltuin of een ijsje op de dijk: wat mag en wat mag niet bij dit zonnig weer?",‘Mijn Rembrandt’ van Oeke Hoogendijk: Houden van de oude meester ****,nl
7538,"Wielrennen in tijden van oorlog: het levert mooie, kleine verhalen op in een mooie geschiedenis. Schrijver Geert De Vriese schrijft ze goed neer in ‘Het groot verzet’.",RECENSIE. ‘Het groot verzet’ van Geert De Vriese: Kleine coureurs in een grote oorlog ***,nl
7539,"De coronacrisis heeft veel van onze vrijheden afgenomen, maar we krijgen er ook wat voor terug. Een verrijkte woordenschat, om een ding te noemen, en zowaar een nieuwe modetrend: biz-leisure.\n\nDe belangrijkste regel voor een productieve thuiswerkdag: blijf niet in je pyjama hangen, maar trek een echte outfit aan, alsof je gaat werken. Maar als de thuiswerkdagen elkaar blijven opvolgen, word je ook daarin creatiever. Wie wil nu een hele dag in jeans achter zijn bureau zitten, of in een geklede broek waarvoor je het strijkijzer moet bovenhalen? Enter biz-leisure, een term die het modemagazine Harper’s Bazaar in het leven riep.\n\nBij biz-leisure draait het om een combinatie van athleisure, sportkleding die je ook buiten het sporten kan dragen, met een businesslook. Denk: een comfortabele legging of trainingsbroek onderaan, en een stijlvolle blouse of blazer bovenaan, aangezien dat toch het enige is dat je leidinggevende of collega’s kunnen zien op videogesprekken. Al kan je het desgewenst ook omkeren, comfort staat centraal.\n\nHelemaal nieuw is het niet, toen de koersbroek enkele seizoenen geleden opnieuw in onze garderobe werd geïntroduceerd, combineerden ontwerpers die ook al met chiquere stukken. Virgil Abloh was zelfs al in 2017 zo vooruitziend, toen hij voor het defilé van Off-White Naomi Campbell in een witte koersbroek met blazer de catwalk opstuurde. Nog inspiratie nodig? Stijliconen Leandra Medine en Pernille Teisbaek gaven al het goede voorbeeld.",Waag je aan de biz-leisure: een modetrend die doorbrak dankzij corona,nl
7540,"Liefde voor muziek heeft zijn werk goed gedaan voor Regi. Hij hield aan het programma niet alleen een resem hits over die hun weg vonden naar zijn nieuwe album Vergeet de tijd, hij maakte van de gelegenheid gebruik om ook een Sportpaleisconcert aan te kondigen. Dat de fans het stilaan beu zijn voor hun tv te zitten, mag wel duidelijk zijn: hoewel het concert pas op 1 mei van 2021 plaatsvindt, gingen er de eerste 24 uur al 5.000 tickets de deur uit. (jdr)",Regi verkoopt in 24 uur 5.000 tickets voor concert in 2021,nl
7541,"Acteur en komiek Jerry Stiller, de vader van Ben Stiller, is op 92-jarige leeftijd overleden. Hij is vooral bekend van de populaire sitcom Seinfeld. Daar speelde hij de vrij hysterische Frank Constanza.\n\nHet is zijn zoon Ben Stiller die het overlijden meldt op Twitter. Nog volgens Ben Stiller was het een natuurlijk overlijden, van ouderdom. “Hij was een geweldige vader en grootvader en de meest toegewijde echtgenoot van Anne gedurende ongeveer 62 jaar. Hij wordt enorm gemist. Ik hou van je, vader.”\n\nI’m sad to say that my father, Jerry Stiller, passed away from natural causes. He was a great dad and grandfather, and the most dedicated husband to Anne for about 62 years. He will be greatly missed. Love you Dad. pic.twitter.com/KyoNsJIBz5 — Ben Stiller (@RedHourBen) May 11, 2020\n\nJerry Stiller was onder meer te zien in “Seinfeld”, als de vader van George Costanzas. Ook speelde Stiller in de komedieklassieker “Hairspray” van regisseur John Waters. De komiek werd vaak gecast als neuroot of als personage met weinig zelfbeheersing.\n\nDe acteur werd geboren in New York in 1927 en diende in het leger tijdens de Tweede Wereldoorlog. Hij brak door in de jaren zestig toen hij met zijn vrouw, Anne Meara, het komische duo Stiller and Meara vormde. Zij traden vaak op in de populaire “Ed Sullivan Show”.\n\nDe komiek vertolkte de laatste jaren vaak bijrollen in films van zijn zoon Ben, zoals “Zoolander”, “Hot Pursuit” en “The Heartbreak Kid”.",Seinfeld-acteur Jerry Stiller is op 92-jarige leeftijd overleden,nl
7542,"“Ik heb artistiek nog nooit compromissen gesloten. ” Zo verdedigt Alex Callier van Hooverphonic aan VRT zijn beslissing om zaterdagavond niet deel te nemen aan de afsluitende ‘Love shine a light’-cover op het alternatieve Songfestival.\n\nAlex Callier had op sociale media heel wat kritiek gekregen omdat hij met Hooverphonic als enige act weigerde deel te nemen aan de afsluitende hymne. Door de coronacrisis kon het Songfestival dit jaar niet doorgaan in Rotterdam zoals gepland. Maar er was wel een alternatieve tv-uitzending met fragmenten van de gekozen liedjes, die werd afgesloten met een cover van het bekende Songfestivalnummer ‘Love shine a light’ door alle artiesten die normaal gezien zouden deelnemen.\n\nLEES OOK. Hooverphonic ontbreekt op ‘hymne’ van alternatief Songfestival: “Beschamend”\n\nCallier had in Gert Late Night op Vier eerder al aangekondigd dat Hooverphonic daaraan niet zou meewerken. Naar eigen zeggen omdat hij ‘Love shine a light’ een “kutnummer” vindt. Aanvankelijk weigerde hij verdere commentaar, maar op VRTNWS.be reageerde hij nu toch na de storm van kritiek die hij op sociale media te verduren kreeg.\n\n“De enige reden waarom ik dit had overwogen, was als alle opbrengsten van deze hymne naar het goede doel gegaan waren, dan had ik mijn principes aan de kant willen zetten”, luidt het. “Maar dat is nu niet het geval. Het was gewoon een tv-uitzending. Ik heb op voorhand nooit mijn oké gegeven om aan dit soort tv-uitzending mee te werken. Ik heb mijn oké gegeven om mee te doen aan het Eurovisiesongfestival. En dat doe ik ook met 200%.”\n\nNaar eigen zeggen begrijpt Callier de commotie dan ook niet goed. Volgens hem is ‘Love shine a light’ geen gepast nummer in deze “moeilijke tijden”. “Mensen die echt met miserie geconfronteerd worden, weten dat ‘Love shine a light’ iets te snel door de bocht is. En dat de wereld niet zo simpel in elkaar zit.”",Alex Callier reageert na kritiek op zijn ‘Songfestival-boycot’: “Sluit geen artistieke compromissen”,nl
7543,"Over smaken valt te twisten, maar Crocs zijn momenteel bijzonder populair bij mode-influencers op Instagram. Het gaat meer bepaald om de uitvoering met aardbeien. Ze blijken bovendien nog niet overal uitverkocht te zijn.\n\nCrocs worden nu weer eens verguisd, dan weer opgehemeld en soms zijn ze zelfs ronduit fashionable. Denk maar eens de paartjes met plateauzolen en steentjes die ontworpen werden door respectievelijk Balenciaga en Christopher Kane en die in geen tijd de deur uitvlogen. En dat is ook het geval voor een eenvoudigere witte Crocs ‘Vacay Vibes’ met daarop aardbeien geprint.\n\nOp Instagram tieren ze welig. Zo draagt Laurel Pantin, moderedacteur bij InStyle, ze trots op sociale media terwijl ze met haar kindje speelt. Handtassenontwerper Clare Vivier draagt ze dan weer bij kaki pantalon, kostuumjasje en geruite tas. En in hun spoor volgen nog allerlei andere fashionista’s. De Crocs passen prima in de biz-leisure-trend, waarbij comfortabele stukken met meer zakelijke worden gemengd. Ideaal om thuis in rond te lopen als je moet telewerken.\n\nVia de website van Crocs zelf zijn ze niet meer verkrijgbaar - enkel nog in de oranje uitvoering met bananen - maar wie een beetje zoekt vindt ze wel nog online. Voor een paar tel je 42,99 euro neer.",Influencers willen vandaag Crocs met aardbeien,nl
7544,"Voor wie gehoopt had dat hij zich eindelijk zou “outen”: nee, ook in deze documentaire toont de altijd onherkenbaar gebleven Belgische modeontwerper Martin Margiela zijn gezicht niet. Je ziet enkel zijn handen, bladerend door zijn archieven of frunnikend aan kleren, en je hoort de stem van de man die nooit interviews gaf, die het opmerkelijke verhaal vertelt van twintig jaar Maison Martin Margiela. Een verhaal dat stopt op 29 september 2008, de avond waarop de mysterieuze ontwerper de mode vaarwel zei. Fraai zijn de archiefbeelden van de vroege shows, de persoonlijke herinneringen, die blik op dat eerste plakboek of zijn Barbies. Het is een chronologisch opgebouwd, verhelderend verhaal, bewonderend van toon, waarin je af en toe een tegenstem mist, of de andere kant van de medaille. Zoals een New York Times-criticus aanstipt: ja, hij staat in de geschiedenisboeken; maar financieel moet het niet makkelijk geweest zijn, zo’n alternatieve koers. Waarom Margiela stopte? Omdat hij vond dat het internet de verrassing uit de mode verdreef. Wat hij nu doet? Schilderen en beeldhouwen en blij zijn dat hij de dwingende klok van de seizoenen niet meer hoeft te volgen. Mooi is ook dat laatste beeld, als hem gevraagd wordt of hij alles gezegd heeft wat hij te zeggen had in de mode. Margiela die zijn zwarte bril neerlegt en zegt: nee.","RECENSIE. ‘Martin Margiela: in his own words’: Wel de handen, niet het hoofd ***",nl
7545,"Doordat het Eurovisiesongfestival werd afgelast wegens het nieuwe coronavirus, vond zaterdagavond een alternatief festival plaats: ‘Europe Shine a Light’. De show, zonder publiek en zonder televoting, werd live uitgezonden in 45 landen. Maar Hooverphonic zorgde volgens enkele fans voor een valse noot.\n\nOp sociale media werd Hooverphonic op de korrel genomen. Vooral omdat ze ontbraken in de afsluitende ‘hymne’ van de winnaar van 1997, ‘Love shine a light’. “Mad about you”, klonk het op Twitter, verwijzend naar een van Alex Calliers songs. “Beschamend”, tweette iemand anders. “Enkel en alleen omdat hij de hymne een slecht nummer vindt.”\n\nHooverphonic not joining the Love Shine A Light performance.......... simply because they don't like the song (which is shamefull on it's own)\n\n\n\ndare I say it........\n\n\n\nthey are cancelled.#EuropeShineALight — Timcade 🇮🇹🇮🇸🇧🇬🇳🇱🇷🇺🇱🇹 (@CalmAfterTheTim) May 16, 2020\n\n12 points voor laaghartigheid. Respectloos en kleingeestig. Boycot hooverphonic en stuur volgend jaar iemand die ons wel waardig kan vertegenwoordigen #onvergeeflijk #boycothooverphonic #volgendjaar0points — Mashed Potato (@Tjrick2) May 16, 2020\n\nThe time has come for @LukaCruysberghs to find another manager and compete in Eurovision 2021 without the others of Hooverphonic. Europe will support you and massively stream your music.#EuropeShineALight #Eurovision2020 #ShineALight #ESC2020 #songfestival — M (@DeVleminck_M) May 17, 2020\n\nEr was een vervangshow voor het Songfestival, dat dit jaar geschrapt is door corona. Op het einde zingen 40 van de 41 deelnemers samen 'Love Shine a Light', behalve Hooverphonic dus, want het is 'geen goed nummer'. Euh. Voor de rest wel een leuke show, vond ik! — Steven Delarue (@st_delarue) May 16, 2020\n\nEerder in ‘Gert late night’ verklaarde dat Callier dat hij ‘Love shine a light’ van Katrina and the Waves “een kutnummer” vond. Hij vertelde er zelfs fier dat hij als enige van alle landen weigerde deel te nemen.\n\n“Hij had het aangekondigd”\n\n“Hij had het al aangekondigd en ik wist dat hij er niet bij zou zijn”, zegt Peter Van de Veire, MNM-presentator en Songfestival-presentator. “Er was aanvankelijk wel gezegd dat er gewoon een beeld van Luka in de samenzang zou worden getoond, maar ook dat zat er uiteindelijk niet in.”\n\n“Ik schrok er wel een beetje van want uiteindelijk heb je daar 41 landen die meewerken aan de afsluiter van een fantastische show en België geeft dan verstek. Jammer, want uiteindelijk was meezingen een kleine moeite. Tegelijk heb ik begrip voor Alex. You love him or hate him, maar het is wel een man met een duidelijke visie. Een perfectionist die staat voor wat hij maakt en daar niet van afwijkt.”\n\n“Door niet deel te nemen brengt hij zichzelf wel een beetje in een lastig parket, vind ik. Volgend jaar zal hij in Rotterdam nu wel moeten uitpakken met een nummer dat sterker is dan Love shine a light. (lacht). Aan de andere kant: dit is een stormpje in een glas water. Tegen volgend jaar is het grote publiek dat allang vergeten.”\n\nOf de VRT-leiding, die Hooverphonic uiteindelijk naar Rotterdam heeft afgevaardigd, daar ook zo over denkt, valt nog af te wachten. Voorlopig kregen we geen reactie vanuit die hoek en ook Callier zelf was niet bereikbaar.",Hooverphonic ontbreekt op ‘hymne’ van alternatief Songfestival: “Beschamend”,nl
7546,"De coronacrisis heeft er in een versneld tempo voor gezorgd dat de modeweken en de bijhorende shows waarschijnlijk nooit meer zullen plaatsvinden in een gedaante zoals we die de voorbije decennia kenden. Er staat een revolutie in de modewereld voor de deur.\n\n“Ik denk dat dit het begin is van een nieuw tijdperk en we nooit meer zullen teruggaan naar de manier waarop het was”, zegt Alexandre de Betak in een interview met Vogue. Hij is de oprichter van Bureau Betak, het productiehuis achter shows van labels zoals Christian Dior, Saint Laurent, Kenzo , Michael Kors, Rodarte, en spraakmakende evenementen zoals de LVMH-prijs.\n\nDigitale technologie zal volgens hem steeds belangrijker worden en de kans is groot dat de modeshows, waarbij tientallen gasten op elkaar gepropt zitten op de eerste rijen, voorgoed tot het verleden behoren. De modeweek in Parijs in maart zou wel eens de laatste in zijn soort geweest kunnen zijn, klinkt het.\n\nDries Van Noten\n\nDoor de Covid-19-pandemie zijn heel wat merken nu al verplicht om hun modeshows van juni en juli virtueel te presenteren en pakweg Dries Van Noten heeft zelfs al aangekondigd dat hij zijn shows voor mannenmode in juni en die voor vrouwenmode in september gewoon schrapt. Ook Saint Laurent liet al weten voorlopig alle evenementen voor de rest van het jaar te schrappen. Het spreekt voor zich dat er nog velen in hun spoor zullen volgen.\n\n“Ik wil mezelf niet in de eigen voet schieten, maar ik denk dat het traditionele systeem van de modeweek niet langer van toepassing is”, zegt de Betak nog. “De tijd om te veranderen wat we doen, is eindelijk aangebroken en dat maakt me enthousiast. De modeweken waren een oude, roestige machine. Daar komt nu een einde aan. Modeshows zullen niet uitsterven, maar wel opnieuw geboren worden.”","“De modeshow zoals we die kennen, komt niet meer terug”",nl
7547,"Een nieuwe lente maar een oud geluid: de nieuwe documentaire van Michael Moore (66) wordt ontvangen op boegeroep. Toch is dat nieuws, want het is de groene linkerzijde , waar Moores fanbasis zich al jaren bevindt, die zich in het kruis ­getast voelt door Planet of the humans. De regisseur van de film is Moores vaste producer Jeff Gibbs, terwijl Moore dit keer producer speelde. De pamflettaire stijl en boze commentaren van de twee mannen zijn identiek.",RECENSIE. ‘Planet of the humans’ van Michael Moore: Alweer een ongemakkelijke waarheid ****,nl
7548,"Het gekreun in het voorfilmpje liegt er niet om. Ook tijdens de dreamdates, het orgelpunt van de relatietest, gaat het er straks weer onzedig aan toe in ‘Temptation island’. Daarmee gaan de kandidaten gewoon verder op het elan van dit seizoen: de teller met scheve schaatsen staat nu al op twee.\n\nGeen woord wordt nog gerept over de vorige jaargang van Temptation island. Werd het programma toen nog vervloekt als “oersaai en te kuis”, dan hebben de huidige deelnemers die schade mooi ingehaald. Zowel Arda als Zach doken al in de koffer met één van de verleidsters en ook tussen Karim en Roshina lijkt het niet meer goed te komen, nadat Karim zich geschoffeerd voelde door de uitspraken van zijn vriendin. De eerste beelden verraden weinig beterschap voor de aflevering van vanavond. Tijdens de dreamdates klinkt uit één van de kamers luid gekreun.\n\nDe dreamdate is de traditionele apotheose van Temptation island. De koppel brengen 24 uur door met hun favoriete vrijgezel en moeten nog een laatste keer bewijzen dat ze de verleiding kunnen weerstaan. Die missie is al gefaald voor Arda. De Limburger viel voor de charmes van de Nederlandse Eline en kiest haar ook deze keer voor zijn laatste date. Arda’s vriendin Elke heeft zich al neergelegd bij haar gebroken relatie en brengt de dag door met haar ‘temptation’ Matthieu. Na het overspel van Zach kiest Simone voor Bas, die maar één doel heeft. “Mijn Temptation island is pas geslaagd als ik vanavond vieze dingen met Simone mag doen.” Tijdens de dreamdate van Zach probeert Romee hem nog eens tussen de lakens te krijgen.\n\nHoewel Angela en Christan uit Antwerpen elkaars afspraken nog niet hebben overtreden, gaat Angela toch op dreamdate met Christians grootste bedreiging: Sam. En Karim beleeft op zijn beurt een gezellige dag met Cheyenne.\n\nWie nog eens uit de bocht gaat, komen we vanavond te weten. Eén ding is al zeker: het weerzien tussen de koppels bij het laatste kampvuur belooft vuurwerk.\n\nTemptation island\n\nVijf, 20.35 uur",Nóg een scheve schaats op dreamdate?,nl
7549,"De vorig week overleden Little Richard zal volgende woensdag worden begraven op de terreinen van de Oakwood Universiteit in Huntsville, Alabama. De rock’n roll-legende studeerde aan Oakwood, een universiteit die werd opgericht voor jongeren van Afro-Amerikaanse origine. Op de begrafenis van de man, die naam maakte met nummer zoals Tutti frutti, Lucille en Good golly miss Molly, zijn alleen de naaste verwanten welkom. (jdr)",Little Richard krijgt rustplaats bij de universiteit waar hij studeerde,nl
7550,"Les Wexner, de man die jarenlang aan het roer stond van Victoria’s Secret, heeft het bedrijf vorige week verlaten. De positie 82-jarige CEO was al langer onhoudbaar geworden.\n\nL Brands, het moederbedrijf van Victoria’s Secret, maakte al in februari bekend dat Les Wexner een stap terug zou zetten als CEO en voorzitter van de raad van bestuur van het lingeriemerk. Maar het duurde tot vorige week tot dat daadwerkelijk het geval was. Tijdens een virtuele meeting zou hij zijn vertrek officieel hebben aangekondigd.\n\nWexner stond sinds 1982 aan het hoofd van Victoria’s Secret, maar kreeg de laatste jaren steeds meer kritiek te slikken. Zo vonden velen dat de modeshows niet meer waren dan een vleeskeuring en niet langer beantwoorden aan de huidige tendensen. Bovendien was Wexner decennialang goed bevriend met en zakelijke partner van Jeffrey Epstein, de miljardair die beschuldigd werd van het misbruik van talloze minderjarige meisjes en in 2019 stierf in zijn cel.\n\nHet werd geen leuk afscheid voor Wexner, want Victoria’s Secret zit al enige tijd in moeilijke papieren. Zo zou het enkele weken geleden overgenomen worden, maar die deal ging uiteindelijk niet door. Ook de modeshows werden ondertussen afgeschaft. Het is nog maar de vraag of het merk nog te redden valt.",Grote baas van Victoria’s Secret verlaat bedrijf na jaren van kritiek,nl
7551,"Netflix heeft een datum bekendgemaakt voor de lancering van The old guard, een film met Matthias Schoenaerts (42). De actiefilm zal vanaf 10 juli te zien zijn op de streamer. In de film, die in Zuid-Soedan wordt gesitueerd, spelen ook Charlize Theron (44) en Chiwetel Ejiofor (42) uit 12 years a slave mee.\n\nTheron vertolkt de rol van de leider van een geheime groep onsterfelijke huurlingen. Ze kunnen zichzelf genezen en wenden die gave al eeuwenlang aan om de wereld te beschermen.\n\nHun discrete operaties komen evenwel aan het licht wanneer ze naar Afrika trekken om daar ontvoerde schoolkinderen te redden. Plots ziet de groep zich genoodzaakt zichzelf te redden en ervoor te zorgen dat hun bijzondere gaven niet worden misbruikt.",Matthias Schoenaerts komt in actie met Charlize Theron in nieuwe Netflix-serie,nl
7552,"Na de successen met Studio tarara, Hoe zal ik het zeggen, Wat als?, Safety first en Benidorm bastards werken Tim Van Aelst (42) en zijn productiehuis Shelter opnieuw aan een format voor VTM. Geen comedy deze keer: de tv-makers zijn op zoek naar kandidaten voor een programma dat rond liefde draait. Daarin krijgen koppels, singles én mensen die net gedumpt zijn uitdagingen voorgeschoteld om elkaar beter te leren kennen. Meer geven de makers voorlopig niet prijs.\n\n“We kunnen niet veel kwijt, omdat we volop in de testfase zitten”, zegt Sofie Peeters, producent bij Shelter en de vriendin van Van Aelst. “Het format kan nog alle kanten uit. Eerst willen we al onze mogelijkheden aftasten.” Ook een naam voor het programma is er nog niet. Inschrijven kan via vtm.be/liefde.",Productiehuis achter ‘Safety first’ zoekt geluks- én pechvogels in de liefde voor nieuw programma,nl
7553,"Racistische fans van Fred Perry hebben opgeroepen om het Britse merk voortaan te boycotten. Aanleiding: een campagnefoto waarvoor ze een zwart model hadden gecast.\n\nFred Perry is tegen wil en dank al jarenlang een van de favoriete merken van heel wat jongeren met extreemrechtse en racistische opvattingen. Dat heeft het te danken aan het logo met de lauwerkrans, voor nazi’s het symbool van de overwinning. Nochtans is het een gewoon sportmerk dat in 1952 werd opgericht door de gelijknamige tennisspeler en Grandslamwinnaar. Het label vecht dan ook al jaren tegen dat imago en lijkt nu een kleine overwinning te hebben geboekt.\n\nDat gebeurde toen Fred Perry begin mei op Instagram een foto deelde van een nieuwe polo die werd getoond door een zwart model. Een twitteraar gebruikte het beeld op sociale media om op te roepen om het merk voortaan te boycotten en er volgden een hele hoop andere onfrisse commentaren. “Ik ga mijn zoon opdragen om al die kleding in de vuilnisbak te gooien”, was een van de meer brave opmerkingen.\n\nAl snel kwamen ook daar veel reacties op van mensen die al die haat en racisme niet pikten. “Stel je voor dat je al je kleren zou weggooien enkel en alleen omdat er niet genoeg blanke mensen op de foto staan”, reageerde iemand. Fred Perry liet ook zelf van zich horen. “We geloven dat acties luider klinken dan woorden. Onze echte fans weten waar we voor staan en hun reacties laten niets aan de verbeelding over”, zei het in een reactie aan het magazine Dazed.\n\nIn 2017 reageerde CEO John Flynn al eens uitgebreid op het feit dat het merk wordt gedragen door extremisten. “Wie een kleine beetje onderzoek zou doen naar wie Fred was als persoon zou wel anders denken. Hij was de zoon van een socialist uit de arbeidersklasse en richtte zijn bedrijf op in samenwerking met een Joodse zakenman. We staan helemaal niet achter de idealen van extreemrechts.”\n\nBut when Stormzy or Dave call This country racist they’ll scream pic.twitter.com/ho2YyGt8mN — mark (@markdanielll) May 13, 2020",Racistische fans roepen op tot boycot van Fred Perry,nl
7554,"Het alternatieve Eurovisiesongfestival heeft u gehad, maar voor de liefhebbers van de liedjeskermis zit er ook nog een film aan te komen. Eentje van Netflix die Eurovision Song Contest: The Story of Fire Saga gaat heten en vanaf 26 juni op de streamer wordt uitgezonden. Hoofdrolspeler Will Ferrell kondigde dat gisteren aan in de Graham Nortons songfestivaluitzending op de BBC.\n\nDe film krijgt een komische ondertoon en zal gaan over twee IJslandse muzikanten (Ferrell en Rachel McAdams) die bereid zijn heel ver te gaan om hun land aan de overwinning te helpen. Pierce Brosnan, Demi Lovato en Dan Stevens krijgen ook een rol.\n\nKomiek Ferrell, die Amerikaan is, zag het songfestival voor het eerst toen hij twintig jaar geleden de familie van zijn vrouw bezocht in Zweden. “Daar moest gewoon een film over worden gemaakt. Toen niemand dat bleek te doen, ben ik er zelf maar aan begonnen.”",‘Het songfestival’ komt in juni op Netflix,nl
7555,"Rupert Grint, de acteur die wereldberoemd werd als Ron Weasly in de ‘Harry Potter’-films, is voor het eerst vader geworden. Georgia Groome, de 28-jarige vriendin van Grint (31), beviel dinsdag van een meisje.\n\n“Rupert en Georgia zijn blij jullie de geboorte van hun kind te mogen aankondigen”, meldt het koppel in een persbericht. “We vragen jullie om onze privacy te respecteren in deze speciale tijd.” Grint is notoir gesteld op zijn privacy. Hij heeft al negen jaar een relatie met Groome, maar dat nieuws raakte pas in 2018 bekend.",Harry Potter-acteur voor de eerste keer vader geworden,nl
7556,"Bill Clinton en James Patterson brachten in 2018 hun eerste roman samen uit. Foto: AP\n\nDe voormalige Amerikaanse president Bill Clinton (73) brengt volgend jaar een nieuwe roman uit: ‘De dochter van de president’. Hij werkt daarvoor opnieuw samen met succesauteur James Patterson, met wie hij eerder ‘President vermist’ schreef.\n\nDe eerste samenwerking tussen Clinton en Patterson uit 2018, een thriller over cyberterreur tegen het Witte Huis, ging meer dan drie miljoen keer over de toonbank. Er is een televisiereeks in de maak die gebaseerd is op het boek.\n\nHet tweede boek, dat in juni volgend jaar zal verschijnen, draait rond de ontvoering van de dochter van een oud-president. Clinton heeft zelf een dochter, Chelsea, die al verschillende kinderboeken schreef.\n\nLEES OOK. Onze man las de thriller van Bill Clinton: “Even geloofwaardig als een doorsnee B-film” (+)",Bill Clinton brengt volgend jaar tweede roman uit,nl
7557,"Verschillende luxueuze handtassenmerken, zoals Chanel en Louis Vuitton, hebben de prijs van hun meest gegeerde producten opgetrokken, om het verlies aan inkomsten door de coronacrisis op te vangen.\n\nDe coronacrisis maakte een einde aan de groei van luxueuze merken, de verliezen worden door consultancybureau Bain geschat op 35 procent van de omzet voor dit jaar. Hoewel de markt in China en Zuid-Korea opnieuw aantrekt, worden de strenge maatregelen in Europa en de Verenigde Staten maar met mondjesmaat gelost.\n\nIn China en Zuid-Korea stonden lange rijen aan de winkels van Chanel, uit vrees voor onmiddellijk prijsstijgingen. Chanel liet woensdag weten de prijzen van iconische handtassen en kleinere lederwaren met vijf tot zeventien procent te verhogen. Door de coronacrisis schiet de prijs van de grondstoffen volgens het bedrijf ook de hoogte in. Het merk ziet er wel op toe dat de prijzen van de producten niet te veel schommelen tussen verschillende landen.\n\nOok merken modeconcern LVMH voert prijsverhogingen door. Louis Vuitton verhoogt prijzen van de producten in Europa en de Verenigde Staten. Reuters onderzocht, op basis van Internet Archive, dat de Neverfull MM Monogram handtas nu 1.500 dollar kost, in oktober was dat nog 1.320 dollar, begin mei moest je 1.430 dollar neertellen.\n\nJuwelier Tiffany, dat ook opgekocht wordt door LVMH, volgt dezelfde strategie. Een winkelmanager uit Seoul zei aan Reuters dat er prijsstijgingen van 10 procent waren doorgevoerd. “Tiffany voert regelmatig prijsveranderingen door”, reageerde een woordvoerder aan Reuters. “Dat hangt af van de waarde van de munt en andere kosten.”",Corona doet prijs van luxehandtassen stijgen,nl
7558,"Na het aflassen van het Eurovisiesongfestival dit jaar in Nederland, heeft European Broadcasting Union (EBU) zaterdagavond laten weten dat de editie van 2021 in de Ahoy Arena van Rotterdam zal plaatsvinden.\n\nDe Nederlandse stad zou deze maand de wedstrijd organiseren, maar het coronavirus besliste daar anders over. Nederland bleef kandidaat voor de editie 2021 en nu is de beslissing definitief genomen. Het liedjesfestival strijkt volgend jaar neer in de Ahoy Arena in Rotterdam.\n\nMartin Österdahl, de nieuwe Executive Supervisor van het Eurovisie Songfestival, zei zaterdagavond: “We zijn erg blij dat we nu verder kunnen gaan. Het is van cruciaal belang dat het Eurovisie Songfestival volgend jaar terugkeert, en we zijn verheugd over de nodige inzet van onze leden in Nederland om deze geliefde show weer bij het publiek over de hele wereld te brengen.”\n\nMeer details over het Eurovisie Songfestival 2021, inclusief data voor het evenement, zullen de komende weken en maanden worden vrijgegeven.",Het staat nu vast: Eurovisiesongfestival in 2021 in de Ahoy Arena van Rotterdam,nl
7559,Voor meisjes met een skateboard loopt het leven niet altijd op wieltjes: een hardnekkig cliché wil dat je ballen moet hebben om te skaten. De HBO-reeks Betty fladdert als een vlinder rond een stel meiden die proberen overeind te blijven. Dat levert goudeerlijke tv op om bij weg te dromen. En heel af en toe bij in te dommelen.,‘Betty’: Daar heb je geen ballen voor nodig,nl
7560,"Acteren zit er voorlopig nog niet in, dus houdt Barbara Sarafian (52) zich thuis in alle kalmte bezig.\n\nZo werkt ze aan het scenario van haar eigen theatermonoloog, die normaal gesproken op 2 oktober in première gaat in de Gentse zaal Minard.\n\nMaar Sarafian waagt zich momenteel ook aan haar eerste boek. Dat verklapte ze in Gert late night. “Het wordt een autobiografisch boek. Of ik zo’n spectaculair leven heb gehad? Zeker. Decadent, vuil en vies. (lacht) Ik begin nu te schrijven aan het derde hoofdstuk.” Een titel of verschijningsdatum voor het boek is er nog niet.","Barbara Sarafian schrijft autobiografie: “Of ik zo’n spectaculair leven heb gehad? Zeker. Decadent, vuil en vies”",nl
7561,"Je T-shirt elegant opknopen tijdens de zomermaanden? Het is niet altijd even makkelijk, want het stuk komt vaak snel weer los. En er gewoon en elastiekje ronddraaien, ziet er vreemd uit. Dankzij dit TikTok-trucje maak je de knoop wel stevig en mooi tegelijk.\n\nHet principe is heel eenvoudig: je neemt de linker en de rechterkant van het shirt onderaan vast. Dat doe je met je armen gekruist, alsof je jezelf een knuffel zou geven. De linkerhand neemt dus de rechterkant van het shirt vast, de rechterhand de linkerkant van het kledingstuk.\n\nVervolgens trek je de zijkanten van het shirt gekruist over elkaar, tot je armen weer in een normale positie staan. Nu komt de draaibeweging waarmee je de knoop gaat vormen. Hierbij kun je het ene deel ven het T-shirt ronde het andere draaien. Zorg dat er in het eerste deel voldoende ruimte is om de stof van het andere deel in vast te klemmen. Breng het er als een kapje over en klaar.\n\nTip: doe dit met T-shirts die recht vallen en niet al te aansluitend zijn. Anders rek je de items uit.",Met dit trucje knoop je jouw T-shirt met gemak,nl
7562,"Er zijn mensen die van de lockdown gebruikmaken om uit te blazen, en er is Kimberly Camacho. De 24-jarige New Yorkse groeit op het populaire sociale medium TikTok uit tot een bekendheid door… bekendheden na te zingen. Ze leert haar fans onder meer hoe ze kunnen zingen als Billie Eilish, en ze doet dat akelig goed.",Deze zingende TikTok-ster kan akelig goed beroemdheden nadoe...,nl
7563,"Vorig jaar waren er The lion king, Avengers: Endgame en Frozen II. 2019 schonk ons al een rist blockbusters, 2021 belooft die oogst ruimschoots te overtreffen. Nadat de coronacrisis de bioscopen stillegde, schuiven de meeste films die voor deze zomer bedoeld waren een jaartje op.","Dit jaar mogen we amper nog nieuwe films verwachten, maar 2021 wordt het jaar van de blockbuster",nl
7564,"Songfestival-winnaars, wat is ervan geworden?Deze week stonden de voorrondes en de finale van het Songfestival gepland. Maar door corona gaat het festival dit jaar niet door. Jammer. Wij zoeken een week lang uit wat er geworden is van ex-winnaars. Vandaag: Johnny Logan. - Waar hangt Johnny Logan (65) deze dagen uit? Wel, bovenaan de Ierse hitparade. Yes sir. De tweevoudige Eurosongfestivalwinnaar heeft een dikke hit te pakken met de coronasingle Stay at home, stay alive die hij met vijf vrienden opnam, elk in zijn kot. Voor Johnny Logan is dat kot nu in Duitsland, waar hij met zijn partner Tanja Surmann woont. Maar eind dit jaar komt hij weer naar België.","Hoe zou het nog zijn met ‘Mister Eurovision’ Johnny Logan? Op nummer 1 in Ierland dankzij corona, in oktober op het podium in Scherpenheuvel",nl
7565,"Devi is een vijftienjarig meisje dat vastzit in een liefdesdriehoek met een duidelijk knappe jock en een stiekem knappe nerd. Ah ah, de zoveelste tienerserie, nietwaar? Twist: haar verhaal wordt heerlijk sarcastisch verteld door oud-tennisser John McEnroe. Twist: Devi is Indisch-Amerikaans, en al in de eerste scène bidt ze tot de hindoegoden. Oké, ze wenst niet voor wereldvrede maar voor, euh… andere zegeningen: een vette party en een sexy vriendje.",RECENSIE. ‘Never have I ever’ van Mindy Kaling: Goed jong ****,nl
7566,"De tent van ‘Bake off Vlaanderen’ blijft nog even dicht, maar nu al zet Wim Opbrouck (51) een nieuwe lading bakkers aan het werk. In ‘Bake off @ home’ wagen bekende Vlamingen zich aan de strafste recepten van de voorbije seizoenen. Naast Annelien Coorevits en Xavier Taveirne doet ook fervent hobbykok Bart Kaëll mee. “Maar geen idee hoe dit zal aflopen. Bij de laatste taart die ik serveerde, was de onderkant van het deeg nog helemaal nat.”",Bart Kaëll test samen met andere BV’s zijn bakkunsten in ‘Bake off @ home’: “Luc is perfecte proefkonijn”,nl
7567,"Als radiopresentatrice bij Joe is muziek een vast onderdeel van haar leven. Maar een eigen single, dat was voor Tess Goossens (38) al meer dan tien jaar geleden. Met een cover van het Franse ‘Pour aller où’ waagt ze zich weer in de muziekwereld. “Ik heb nog nummers in m’n kast zitten.”\n\nTe souviendras-tu de nos imprudences / D’une jeunesse qui pleure, des appels manqués / Sais-tu qu’aimer tue le peu d’innocence? De woorden deden iets met Tess Goossens toen ze van de studio van Joe terug naar huis reed. “Na zo’n hele dag radio maken kan ik soms weleens genieten van een beetje stilte in de auto”, vertelt ze. “Als ik dan toch muziek opzet, is het meestal Franse. Ik luister niet alleen de klassiekers, maar ook de zangers en zangeressen van nu. Het geeft me een soort rust.”\n\nEn zo stootte ze dus op Pour aller où. Een zacht, zomers melodietje met een lichtjes melancholische tekst. “Het gaat over iemand die terugblikt. Op haar leven of relatie, dat is voor interpretatie vatbaar. Ze stelt zich de vraag: Hoe ben ik hier geraakt en waar ga ik nu naartoe? De tekst maakte iets in mij los. Niet dat ik last heb van een midlifecrisis, maar ik ben nu 38. Dan maak je al eens de balans van je leven op. Wat heb ik al bereikt, wat wil ik zeker nog doen?”\n\nFoto: Tess Goossens\n\nBasgitaar\n\nWat ze zeker nog wou doen, wist ze eigenlijk al langer: weer gaan zingen. Nadat Goossens in 2006 brons haalde in de zangwedstrijd Just the two of us op VTM, zong ze voor de zender de titelsong van de populaire reeks Spoed in en bracht ze enkele singles uit. Maar toen ze in 2009 aan de slag ging als presentatrice bij Joe, doofde haar muzikale carrière uit.\n\n“Ik kreeg een scheiding te verwerken. Emotioneel was dat een zware tijd. Ik was zo blij dat ik mijn job had bij de radio en me volledig daarop kon focussen, dat ik al de rest een tijdje afzwoer. Maar de voorbije jaren begon het weer te kriebelen om te zingen. Het speet me dat ik ermee gestopt was. Tot mijn man zei: Met spijt kom je nergens. Tijd voor actie.”\n\nEn dus betreedt Goossens met Pour aller où opnieuw de muziekwereld. “En daar zal het niet bij blijven. Ik heb nog nummers in m’n kast liggen, allemaal covers van Franse nummers. Eentje ervan is geweldig, met een stevige basgitaar en een feministische tekst. Ik hoop op deze manier alvast een lans te kunnen breken voor een hoop geweldige Franse songs die we nooit op de Vlaamse radio horen en die de taalgrens helaas nooit oversteken. Ik hoop dat veel mensen die mooie nummers zo toch ontdekken.”\n\nPour aller où, binnenkort digitaal te beluisteren op alle streamingsplatformen",Tess Goossens brengt na meer dan 10 jaar nieuwe single uit,nl
7568,De Franse autoproducent Renault bevindt zich in een zeer ernstige crisis en “vecht voor zijn voortbestaan”. Dat heeft de Franse minister van Economie en Financiën Bruno Le Maire vrijdag laten verstaan in een interview met de krant Le Figaro.,Franse minister van Economie: “Renault vecht voor zijn voortbestaan”,nl
7569,"Nadat hij jarenlang tegen slechte computereffecten liep te vechten alssuperheld Wolverine in X-Men waren we het bijna vergeten. Maar verdorie, wat kan die Hugh Jackman acteren. In Bad education kruipt hij in de huid van schooldirecteur Frank Tassone, de held van de Amerikaanse Roslyn High School. Onder zijn bewind is de school uitgegroeid tot één van de meest prestigieuze van het land.",RECENSIE. ‘Bad education’ van Cory Finley: Eindelijk toont Hugh Jackman nog ’s zijn klauwen ****,nl
7570,"Nadat ze vorig jaar al een zomerhit scoorden met hun cover van Vlaanderen m’n land zetten de jonkies van #LikeMe ook dit jaar de zomer in met een cover van een Vlaamse klassieker. De acteurs van de Ketnet-reeks hebben een eigen versie gemaakt van Laat ons een bloem, de monsterhit van Louis Neefs uit 1970. “Het is een leuk en zomers lied geworden, maar wel met een relevant thema”, zegt hoofdrolspeelster Pommelien Thijs (19), die Caro speelt. “Ongelooflijk hoe een oud nummer vandaag nog zo’n actuele tekst kan hebben.” Het is de eerste keer dat #LikeMe een lied van Louis Neefs onder handen neemt.\n\nDonderdagochtend ging op Ketnet het #LikeMe-weekend van start. Nog tot en met zondag toont de zender alle afleveringen nog een keer, samen met extra beeldmateriaal en het #LikeMe-concert van vorig jaar. Zondag om 19.35 uur wordt het weekend afgesloten met een akoestisch miniconcert. Het derde seizoen van de populaire jeugdreeks is in de maak.",#LikeMe duikt zomer in met Louis Neefs,nl
7571,Bart Tommelein heeft een tik gekregen bij de voorzittersverkiezing van Open VLD. “Ik hoop dat ook punten uit mijn programma ter harte worden genomen.”,Ontgoochelde Tommelein: “Ik hoop dat Open Vld geen rechtse p...,nl
7572,"Ook voor Gerard Joling (60) zit een ‘ticket to the tropics’ er niet meteen in: de Nederlandse zanger laat zich gewillig ophokken in zijn villa in Aalsmeer. Zelfs vanop afstand het Eurovisiesongfestival fileren kan dit weekend niet, want ook dát feestje gaat niet door. Wat er nog rest? Terugblikken op zijn eigen deelname in 1988 en op zijn leven, want zestig word je niet elke dag: “Het leven gaat om de duit en de fluit.”",Gerard Joling (60) blikt terug op zijn leven én deelname aan Eurosong in 1988: “Het leven gaat om de duit en de fluit”,nl
7573,"Van de Belgische huishoudens zegt 62 procent geld te hebben verloren door de coronacrisis voor een gemiddeld bedrag van 1.626 euro (exclusief verliezen op investeringen), zo blijkt uit een enquête van consumentenorganisatie Test-Aankoop. De organisatie stelt dat ook de vooruitzichten niet rooskleurig zijn en roept de regering op om de consument niet te vergeten.\n\nTest-Ankoop voerde de enquête van 14 tot 15 mei uit, bij ruim 1.000 mensen tussen 18 en 74 jaar oud, om de financiële gevolgen van de Covid-19-crisis te achterhalen. De organisatie noemt de resultaten verontrustend. Op nationaal niveau komt het financieel verlies van de Belgische gezinnen overeen met een totaal van 4,9 miljard euro, klinkt het.\n\nDe gezinnen vinden het ook steeds moeilijker om dagelijkse uitgaven te doen, blijkt nog. Elf procent van de respondenten zegt dat het zo erg moeilijk of onmogelijk is om de gezondheidszorg te betalen. In 2019 was dat 7 procent. Voor 9 procent is het zeer moeilijk of onmogelijk om gas- en elektriciteitsrekeningen te betalen (5 procent in 2019), voor 9 procent om hun hypotheekverplichtingen na te komen (4 procent in 2019), voor 8 procent om de huur te betalen (2 procent in 2019), voor 7 procent om de dagelijkse levensmiddelen te betalen (3 procent in 2019) en voor 6 procent om de telecomrekeningen te betalen (3 procent in 2019). Een kwart van de respondenten deed een beroep op een financiële steunmaatregel.\n\nDe crisis had ook een impact op de beroepssituatie. Zo is 22 procent tijdelijk inactief en verloor 4 procent zijn of haar baan. “Ook wat de toekomst betreft zijn de Belgen niet optimistisch”, aldus nog de consumentenorganisatie. Zo gelooft 22 procent van de werknemers die hun baan niet verloren hebben, dat het waarschijnlijk of zelfs zeer waarschijnlijk is dat ze hun job in de komende 12 maanden zullen verliezen. Daarnaast gelooft 38 procent dat ze minder carrièremogelijkheden binnen hun bedrijf zullen krijgen en is 47 procent van mening dat er zich minder carrièremogelijkheden zullen aandienen op de arbeidsmarkt.",Zes op de tien gezinnen leden financieel verlies tijdens coronacrisis,nl
7574,"Mocht het u opvallen dat de Koreaanse film The beast hier en daar westerse muziek gebruikt, dan hoeft dat niet meteen te verbazen. De streepjes klassiek zijn een overblijfsel van het origineel, 36 Quai des Orfèvres uit 2004. De Koreanen hebben geen kanonnen zoals Daniel Auteuil en Gérard Depardieu, maar zelfs zonder is dit sfeervolle politiecrimi.",RECENSIE. ‘The beast’: Hier valt wat te pikken voor Tarantino ***,nl
7575,"De start van de zomersolden wordt met een maand uitgesteld tot 1 augustus. De Kamercommissie Economie heeft een wetsvoorstel van CD&V, Open VLD en MR unaniem goedgekeurd. ‘Zo kunnen handelaars een normaal inkomen halen uit hun zomercollecties.’\n\nDe modesector wordt zwaar getroffen door de coronacrisis. De epidemie is uitgebroken voor de zomerverkoop echt kon starten en de onlineverkoop kan de fysieke verkoop in winkels niet goedmaken. Bovendien hebben handelaars hun wintercollectie aangekocht en moeten zij hun leveranciers betalen op het moment dat zij weinig of geen inkomsten hebben.\n\nOm toch nog een deel van hun inkomsten te redden, vroegen veel handelaars om de zomersolden uit te stellen, zodat ze hun koopwaar langer aan volle prijs kunnen verkopen. CD&V, Open VLD en MR volgden die vraag en goten het in een wetsvoorstel, dat woensdag unaniem werd goedgekeurd in de Kamercommissie Economie. Het voorstel stelt de sperperiode - de periode voor de solden tijdens welke aankondigingen van kortingen verboden zijn - uit naar 1 juli en de start van de zomersolden zelf naar 1 augustus.\n\nDoor het verschuiven van de solden, moeten handelaars “een normaal inkomen kunnen halen uit hun zomercollecties”, zegt minister van Economie Nathalie Muylle (CD&V). “Het uitstel van de solden zal toelaten handelaars in staat te stellen hun stocks beter te beheren”, aldus minister van Middenstand Denis Ducarme (MR).\n\nAan de beslissingen ging uitgebreid overleg met de sector vooraf. Ministers Muylle en Ducarme hadden contact met handelaarsorganisaties Unizo, UCM en NSZ, Comeos, ModeUnie en Creamoda, met verschillende individuele handelaars en met consumentenorganisatie Test-Aankoop. De meeste organisaties vroegen om een uitstel van de solden. Handelsfederatie Comeos, dat de grote ketens vertegenwoordigt, had zich gekant tegen een verbod op kortingen.\n\nNog meer versoepelingen\n\nHet wetsvoorstel bevat naast het uitstellen van de solden nog twee andere maatregelen. Zo versoepelt het voorstel ook de verplichte inschrijving van ondernemingen in de Kruispuntbank voor Ondernemingen (KBO). Deze versoepeling verlicht de administratieve en financiële last voor ondernemers die hun activiteiten in deze crisis op een andere manier willen uitoefen. Het gaat dan bijvoorbeeld om restaurants die afhaalmaaltijden aanbieden of kleinhandelaars die starten met online verkoop.\n\nTot slot legt het voorstel vast dat de duurtijd van de coronamaatregelen een schorsende werking hebben voor uitverkopen. Die hebben normaal gezien een maximumduur van vijf maanden of één jaar.",Officieel: de koopjesperiode uitgesteld tot 1 augustus,nl
7576,"18 maanden cel een boete van 800 euro voor stelen van sterke drank\n\nRegio Achttien maanden cel en een boete van 800 euro: dat is de straf die de rechter in Leuven vrijdag oplegde aan een man die in het voorjaar van 2017 elf keer sterke drank stal in supermarkten, onder mee... Lees verder",Verfspuitmachine gestolen in Houthalen,nl
7577,"Het onderwijsoverleg heeft de knoop doorgehakt over hoe het verder moet met het schooljaar. Vanaf 2 juni zullen alle leerlingen minstens één dag terechtkunnen in de scholen. Al passeert het advies eerst nog via de Nationale Veiligheidsraad.\n\nLIVE. Volg hier alle ontwikkelingen over het coronavirus\n\nIn het kleuteronderwijs zijn vanaf dan alle kleuters “voltijds” welkom. De dagopvang vervalt dan ook. De klasgroep wordt als de “bubbel” aanzien, ook al zitten er meer dan twintig kinderen per klas. Aan social distancing moeten de kinderen zich niet houden en de leerkrachten moeten geen mondmaskers dragen in de klas. Die mondmaskers blijven wel verplicht bij contact met de ouders.\n\nIn het basisonderwijs zijn ook alle leerlingen weer welkom, maar zij zullen maar voor minstens de helft van de lestijd naar school moeten, met een maximum van vier dagen per week. Nu lopen enkel de scholieren uit het eerste, tweede en zesde leerjaar fysiek les. Het is aan de scholen om zelf uit te maken wat haalbaar is. Hier blijft social distancing in de klas wel overeind. Wel vraagt het onderwijsveld een advies aan de GEES om te kijken of klasgroepen niet opgetrokken kunnen worden tot maximaal 20 leerlingen. Als de oppervlakte het toe laat tenminste. Mondmaskers blijven verplicht voor leerkrachten. Op de speelplaats spelen de kinderen per contactbubbel, maar mogen ze de social distancing achter zich laten. Handen wassen blijft ook hier essentieel.\n\nIn het secundair onderwijs zullen ook de leerlingen van het tweede en het vierde jaar terugkeren vanaf 2 juni. Ze krijgen maximum 2 volle dagen of vier halve dagen les. Op vandaag zijn het enkel de laatstejaars die fysiek in de klas moeten zijn.\n\nVoor de leerlingen uit het eerste, derde en vijfde jaar wordt ten minste één dag georganiseerd om hen terug op school uit te nodigen als “afsluiter” van hun leerjaar. Voor 2 juni moeten de scholen duidelijkheid kunnen geven van hoe die lessen er moeten uitzien. In het secundair blijven de afspraken voor social distancing en contactbubbels overeind.\n\nIn het buitengewoon onderwijs wordt de beslissing over de verdere heropstart volledig in handen van de directies gegeven.\n\nDe scholen worden gevraagd om in de week van 2 juni duidelijkheid te geven over de manier van evalueren. Er wordt hen extra financiering beloofd voor hygiënemaatregelen.\n\nCOLUMN. Directrice Freinetschool: “Dit is tegen onze natuur in”\n\nConcreet perspectief\n\n“Het Vlaams onderwijsveld wil dat alle leerlingen nog dit schooljaar terug kunnen naar hun vertrouwde klas. In samenspraak met de GEES hebben de onderwijspartners een scenario uitgeschreven voor de rest van het schooljaar. Voor de scholen komt er zo rust en duidelijkheid”, zegt Weyts in een persbericht. “Voor de ouders en alle leerlingen komt er zo een concreet perspectief.”\n\nWeyts beseft dat het voor de scholen niet makkelijk wordt om alles georganiseerd te krijgen. “Het zal niet in elke school even makkelijk zijn en sommige leerjaren zullen slechts beperkte tijd op school doorbrengen. Maar we geven wel aan alle leerlingen iets om naar uit te kijken. Zelfs een beperkte terugkeer naar school maakt een enorm verschil. Want scholen bieden meer dan alleen onderwijs: ze vervullen ook tal van sociale functies voor de leerlingen. Het is ontzettend belangrijk voor álle kinderen en jongeren dat ze de kans krijgen om samen in de klas dit schooljaar neer te leggen”.\n\nLEES OOK. 16.000 artsen: “Alle kinderen naar school zonder afstandsverplichting”\n\nPositief onthaald\n\n“Nu de cijfers gunstig evolueren en op alle vlakken de maatschappij opnieuw soepeler wordt, moet ook het onderwijs stappen vooruit kunnen zetten. Het is ons doel om het leerrecht en de beste onderwijskansen voor alle leerlingen maximaal te herstellen. We zijn tevreden dat de virologen ons nu die ruimte geven.” Dat zegt Patriek Delbaere, algemeen directeur OVSG, in een reactie op de uitkomst van het onderwijsoverleg vrijdag.\n\nDe OVSG (Onderwijsvereniging van Steden en Gemeenten) onderschrijft samen met de andere onderwijsverstrekkers de voorstellen.\n\nOok kinderrechtencommissaris Caroline Vrijens noemt het een “positief signaal” dat de Vlaamse onderwijspartners het licht op groen zetten voor een bredere heropening van de scholen vanaf 2 juni. “Dit geeft perspectief, al wachten we wel af hoe de scholen dat in de praktijk zullen kunnen organiseren.”\n\nDirecteur-generaal bij Katholiek Onderwijs Vlaanderen Lieven Boeve is tevreden over de uitkomst van het overleg met Vlaams minister van Onderwijs Ben Weyts. “We wilden zoveel mogelijk kinderen naar school krijgen en die ambitie hebben we kunnen realiseren”, zegt Boeve.",Alle kinderen dit jaar nog minstens één dag naar school,nl
7578,"Een Amerikaans gezin kreeg een paar keer ongewenst bezoek van een vrouw die pakjes die op de drempel waren bezorgd, meegriste. Ze waren de diefstallen meer dan beu en besloten wraak te nemen. “We vroegen ons af of ze nog eens zou terugkeren”, klinkt het. “Dus wilden we haar verrassen.” Met enkele lege blikjes en een vals pakje namen ze luidruchtig wraak op de dievegge. “Ze schrok zich een hoedje!”",Gezin neemt op luidruchtige manier wraak op pakjesdievegge,nl
7579,"Laat Lennert en Janus Coorevits maar ontiegelijk lang aan hun langspelers schaven: het brengt op. Gleed de EP ‘Satellites’ vorige herfst nog binnen als een espresso, dan serveren ze met ‘Neon fever dream’ een dubbele latte macchiato: minder kopstoot, langer genot, even veel cafeïne.",RECENSIE. ‘Neon fever dream’ van Compact Disk Dummies: Dummies op dreef ****,nl
7580,"Bikeville, de incubator voor bedrijven in de fietsindustrie, komt volledig in handen van Belgian Cycling Factory, fabrikant van de fietsmerken Ridley en Eddy Merckx. Dat heeft de LRM bekendgemaakt.",Bikeville in handen van Belgian Cycling Factory,nl
7581,"Je zou het bijna vergeten, maar uit Zweden komt niet alleen de duisternis van nordic noir maar ook de zonovergoten, softe misdaad van The Fjällbacka murders en nu ook Bäckström. In 2015 werd een Amerikaanse versie nog op gemengde kritieken onthaald, maar de Zweedse is gebaseerd op Kan je twee keer sterven, het voorlopig laatste boek in de gelijknamige reeks van de Zweedse criminoloog Leif G.W. Persson. Die titel verklapt meteen waar het om draait.",RECENSIE. ‘Bäckström’: Misdaad met gehaktballenhumor ***,nl
7582,"Voortaan koopt u uw nieuwe winterjas niet meer tijdens de zomer en die kleurrijke bikini niet in putje winter. Of toch niet als het van verschillende grote modehuizen afhangt. In een open brief verklaren ze dat het tijd is voor een complete transformatie van de modewereld. Landgenoot Dries Van Noten neemt het voortouw en pleit ook voor meer duurzaamheid binnen de sector, onder meer door digitale showrooms. “Deze reset zat er al langer aan te komen”, reageert hoofd van de Antwerpse Modeacademie Walter Van Beirendonck.",Ontwerpers willen modesector dringend resetten: de wintercollectie in de winter en de zomercollectie in de zomer,nl
7583,"18 maanden cel een boete van 800 euro voor stelen van sterke drank\n\nRegio Achttien maanden cel en een boete van 800 euro: dat is de straf die de rechter in Leuven vrijdag oplegde aan een man die in het voorjaar van 2017 elf keer sterke drank stal in supermarkten, onder mee... Lees verder",Fietser gewond bij ongeval in Houthalen,nl
7584,"Het heeft afgelopen week hard gehageld in het Mexicaanse Montemorelos. Opvallend was dat de hagelbollen, ter grote van een tennisbal, ook kleine uitstekende piekjes hadden. Een teken van god, aldus verschillende inwoners.\n\nDe hagelbollen hebben we degelijk iets weg van hoe virussen afgebeeld worden. Het zijn wel degelijk bollen met stekeltjes.\n\nDe foto’s werden veel en snel gedeeld op sociale media. Al snel zagen verschillenden inwoners van het stadje er een teken van god in. “Hij stuurt ons een boodschap: Blijf thuis, zegt hij met deze hagel”, klonk het op Twitter. “Is dit een subtiele boodschap van hierboven?”, vroeg een andere twitteraar zich af.\n\nEn #Montemorelos #NuevoLeon\n\nSorprende una tormenta de granizo “en forma de coronavirus”. pic.twitter.com/Uee5M0Ko45 — Primera Vuelta Noticias (@PrimeravueltaT) May 18, 2020\n\nUsuarios reportan caído de granizo en municipios como Apodaca, Escobedo y San Nicolás, así como en zonas al poniente de Monterrey. Otra celda de tormenta se dirige al sureste afectando municipios como Santiago, Allende y Montemorelos. ?????#NuevoLeón #Lluvia #Granizo #Tormenta pic.twitter.com/C8kJVKtZ9N — Blog del Regio (@BlogDelRegio) May 17, 2020\n\nVan goddelijke interventie blijkt geen sprake. Stekelige hagelbollen komen wel vaker voor. “Als het heel hard stormt, kunnen verschillende hagelbollen tegen elkaar botsen. Soms vormen ze nieuwe bollen, met stekels”, aldus weerman José Miguel Vinas aan The Sun.",Hagelbollen in de vorm van het coronavirus in Mexico: inwoners zien er een teken van god in dat ze moeten binnenblijven,nl
7585,"Reisorganisatie TUI heeft 124 landgenoten die dit voorjaar in quarantaine werden geplaatst in hun hotel op Tenerife een compensatie uitgekeerd. Een aantal toeristen kreeg zelfs de volledige reis terugbetaald. In het hotel was Covid-19 vastgesteld.\n\nDe krokusvakantie was nog maar pas begonnen toen het H10-hotel Costa Adeje Palace in Tenerife in lockdown werd geplaatst. Bij een Italiaanse toerist die er verbleef werd Covid-19 vastgesteld. Daarop werden alle aanwezigen voor veertien dagen in quarantaine geplaatst en kon niemand het hotel nog in of uit. De eerste dag moest iedereen zelfs in zijn kamer blijven en kregen de gasten een zakje met eten en drank op de kamer in plaats van all-in. Niet meteen de vakantie waarvan iedereen had gedroomd en waarvoor ze zoveel geld hadden betaald dus.\n\nOnder de gasten in het hotel ook een kleine 150 Belgen, waarvan enkele tientallen tickets en hotel zelf hadden geboekt. De 124 landgenoten die via reisorganisatie TUI hadden geboekt, hebben nu een compensatie gekregen.\n\n“Om te beginnen, en dat willen we zeker benadrukken, heeft de hoteluitbater geen euro extra aangerekend voor de periode die de toeristen langer in het hotel hebben verbleven door de lockdown. Hij had zich op overmacht kunnen beroepen, maar dat deed hij niet. Hij heeft de gasten die er een week langer logeerden en die er dus ook moesten eten en drinken er geen euro extra voor aangerekend”, zegt Piet Demeyere van TUI.\n\nTUI, dat een extra vliegtuig moest sturen om de landgenoten een week later dan voorzien terug te halen, heeft de landgenoten die bij hen geboekt hadden nu ook een financiële compensatie gegeven. Dat was de toeristen beloofd, maar ze moesten geduld oefenen. Nu hebben ze de centen op hun rekening kregen.\n\nStefaan De Coster zat met zijn gezin in quarantaine Foto: rr\n\n“Een mooie geste, dat mag ook eens gezegd worden”, zegt Stefaan De Coster uit Denderhoutem die met zijn gezin in quarantaine zat. Hoeveel hij precies kreeg, vertelt hij liever niet, maar hij is wel tevreden met de manier waarop TUI de zaak heeft afgehandeld.\n\nSamen met enkele andere landgenoten die de dag voor het hotel in lockdown ging waren aangekomen op Tenerife, kreeg hij zijn reis terugbetaald. “Die mensen hebben niet de vakantie gekregen waarvoor ze betaald hadden, hebben de hele tijd in quarantaine gezeten en hebben het hoteldomein geen dag kunnen verlaten”, zegt Piet Demeyere.\n\nDe andere landgenoten die tijdens de krokusvakantie in het H10-hotel Costa Adeje Palace verbleven, kregen een vergoeding voor de dagen die ze geboekt en betaald hadden maar die ze in quarantaine moesten doorbrengen. Dus niet voor de dagen die ze extra op Tenerife moesten blijven. “Wie bijvoorbeeld voor zeven dagen had geboekt en drie dagen in quarantaine zat en vier dagen gewoon kon genieten, krijgt die drie dagen terugbetaald”, zegt TUI.\n\nOver hoeveel de organisatie precies heeft uitbetaald en wie uiteindelijk hoeveel kreeg, wordt niet gecommuniceerd.\n\nLEES OOK. Belgen zeker 14 dagen vast in getroffen corona-hotel op Tenerife: “Tegenvaller, maar liever hier dan in quarantaine in het militair hospitaal” (+)",Belgen die vastzaten in ‘coronahotel’ op Tenerife hebben hun...,nl
7586,"Jelle Cleymans (34) en Jonas Van Geel (35) doen het dan wel goed met hun debuutalbum in de hitparade, toch krijgen ze nu kritiek voor een nummer op die plaat. Heel wat luisteraars vinden de tekst van ‘Tijgers’ namelijk vrouwonvriendelijk. “Ik vind dit eigenlijk erg en verontrustend”, klinkt het.\n\n“Hapklaar onweerstaanbaar ongenaakbaar. Hoe je daar wat staat te dansen voor de ruiten, ik hier buiten wil besluiten, maar dan zie ik plots hoe jij je langzaam uitkleedt en in bed treedt. Het wordt hier bloedheet, ook al sta ik hier te kijken in de regen. Wat verlegen lang gezwegen.”\n\nDat is hoe het nummer Tijgers van Cleymans & Van Geel van start gaat. Die eerste lijnen klinken op zich nog niet meteen verkeerd. Maar bij de rest van de tekst plooien de wenkbrauwen toch in een frons. Onder anderen comedian Xander De Rycke stelde zich vragen bij de tekst op Twitter en doopte het nummer om tot Ik sta u te stalken.\n\nGelukkig is er dit jaar ‘Ik sta u te stalken’ van Cleymans en Van Geel.https://t.co/bNlgN9sDhZ — Xander De Rycke (@xanderycke) May 12, 2020\n\nHeel wat mensen op sociale media en YouTube traden hem daarin bij. “Is er niemand die bij release dacht: dit beter niet?”, schrijft iemand. Of: “Ik vind dat eigenlijk erg en verontrustend”, en: “Klinkt als een rape-song met blaming the victim als motief”.\n\nDat laatste verwijst naar de volgende passage: “Maar ik heb verdomme nooit van je gekregen, waar je mijn verlangens ooit mee hebt onthuld. Je maakte mij beloftes, en beloftes maken schuld. Hoog tijd dat ik krijg wat jij me hebt beloofd. Hoog tijd dat de tijgers zwijgen in m’n hoofd.”\n\n“Beschrijven, niet aanmoedigen”\n\n“Het is helemaal niet vrouwonvriendelijk bedoeld”, zegt Wim Schuer, de manager van Cleymans en Van Geel. “Maar we gaan hier verder niet op reageren. Als we dat bij elk nummer gaan doen...” Op Twitter reageerde Jelle Cleymans wél, op de tweet van De Rycke:“Wat ik goed vind aan de tekst, is dat je die zeer flexibel kan interpreteren. Net zoals Every breath you take (van The Police, nvdr.). Niet dat ik mezelf met Sting wil vergelijken.”\n\nIk wist niet dat comedyzielen zo teergevoelig waren ??.\n\nWat ik goed vind aan de tekst is dat je die zeer flexibel kan interpreteren. Net zoals “Every breath you take”. Niet dat ik mezelf met Sting wil vergelijken ?? — Jelle Cleymans (@JelleCleymans) May 12, 2020\n\nDat het nummer stalkgedrag aanmoedigt, spreekt hij tegen. “Bij mijn weten wordt er niks aangemoedigd. Maar wel beschreven. Je zou je de vraag kunnen stellen of iedere film die over drugs, oorlog, geweld, mishandeling… gaat, per definitie die dingen aanmoedigt. Ik mag hopen van niet.”\n\nBij mijn weten wordt er niks aangemoedigd. Maar wel beschreven.\n\nJe zou je de vraag kunnen stellen iedere film die over drugs, oorlog, geweld, mishandeling, etc... handelt, per definitie al die dingen aanmoedigt. Ik mag hopen van niet — Jelle Cleymans (@JelleCleymans) May 12, 2020\n\nHet is inderdaad niet voor het eerst dat een nummer de titel “stalkernummer” opgeplakt krijgt. Every breath you take van The Police is het bekendste voorbeeld. En google ‘stalker songs’ en je krijgt een hele lijst, zowel van mannelijke artiesten als van vrouwelijke. En het ene nummer is al enger dan het andere. De lijn tussen “enge stalkersong” en “passioneel liefdeslied” lijkt dus voor heel wat artiesten vrij dun.",“Ik vind dit erg en verontrustend”: Cleymans & Van Geel krijgen kritiek op “vrouwonvriendelijk” nummer,nl
7587,"De coronacrisis heeft aangetoond hoe belangrijk een stevige sociale zekerheid en een goed werkende gezondheidszorg zijn. “Om het systeem in stand te houden, zal iedereen zijn bijdrage moeten leveren, ook de vermogens”, zegt Rik Bloemen, voorzitter van Beweging.Net Limburg.","Coronacrisis toont belang sterke sociale zekerheid aan: ""Te weinig welzijn in SALKturbo""",nl
7588,"Het Amerikaanse consultancybureau Bain & Company heeft berekend dat het nog tot 2022 of zelfs 2023 zal duren tot de mode-industrie volledig hersteld is van de gevolgen van de coronacrisis. “Alles wordt anders”, klinkt het.\n\nDe modewereld is een van die sectoren die flink in de klappen deelt door de coronacrisis. Niet alleen zien heel wat modehuizen en merken hun omzetten met tientallen procenten dalen, het ziet er ook naar uit dat er niet meteen beterschap op komst is.\n\nDe verwachting voor dit jaar alleen al is een daling van de omzet van 35 procent. Het niveau van 2019 wordt waarschijnlijk pas weer gehaald in 2022 of 2023. Dat blijkt uit een onderzoek van Claudia D’Arpizio en Federica Levato van Bain & Company in samenwerking met Fondazione Altagamma, vertegenwoordiger van de Italiaanse luxesector.\n\n“De markt voor luxegoederen zal herstellen, maar zal wel een drastisch andere vorm aannemen dan we tot nu toe gewend waren”, zegt D’Arpizio in een reactie. “Het coronavirus zal de industrie dwingen om creatiever en innovatiever te worden om zo aan de wensen van de klanten te blijven voldoen.” Volgens het duo zal ook het belang van online shoppen en de Chinese afzetmarkt alleen maar toenemen.",“Mode-industrie zal pas tegen 2022 hersteld zijn van klap door coronavirus”,nl
7589,De economische activiteit in de eurozone is zich voorzichtig aan het herstellen van de historische klappen in maart en april. Dat blijkt donderdag uit nieuwe ramingen van de Britse marktonderzoeker Markit.,Economie in eurozone toont eerste tekenen van herstel na klappen door coronacrisis,nl
7590,Pelt -\n\nDe jonge Peltse ondernemer Stef Brans (25) beleeft onverwacht gouden tijden met zijn kunststofverwerkend bedrijfje S&S Plastics. Uit de losse pols ontwikkelde hij een plastic hulpmiddel dat je oren beschermt tegen de strakke bandjes van sommige mondmaskers. Op één week tijd gingen er 25.000 stuks van zijn ‘Ear Savers’ de deur uit.,Jonge Peltse ondernemer verkoopt 25.000 oorbeschermers in éé... (Economie),nl
7591,"Het Deense designmerk HAY brengt samen met het Japanse label Suicoke drie paartjes sandalen uit. Het zet na samenwerkingen met onder meer Ikea en Sonos zo zijn eerste stapjes in de modewereld.\n\nDe eerste samenwerking van het Deense interieurmerk HAY met een speler uit de modewereld is toch een verrassende. Suicoke is een Japans merk van sandalen die doen denken aan de bij ons bekendere Teva’s. Ze zijn dan wel niet zo mainstream, in het wereldje van de streetwear zijn ze wel bijzonder hip.\n\nHAY pakte hun Depa-model aan en gaf de velcrobandjes telkens een ander kleur. “We streven ernaar om samen te werken met merken waarvan de waarden en esthetiek gelijklopen met die van ons, en Suicoke is het go-to-merk voor dit type sandaal. Ik hou van de esthetiek, de vorm en de functionaliteit ervan en vond dat HAY’s belangrijkste bijdrage een frisse nieuwe kijk op kleur was”, zegt medeoprichter Mette Hay.\n\nDe sandalen zijn vanaf 15 mei te koop in de flagshipstore van HAY in Kopenhagen en kosten zo’n 110 euro. Of ze later ook via andere wegen te koop zullen zijn, is nog niet bekend.",HAY zet zijn eerste stapjes in de modewereld met sandalen,nl
7592,"Onze regeringen moeten dringend ingrijpen om een sociaal bloedbad te voorkomen. Dat zegt gedelegeerd bestuurder Johann Leten van Voka Limburg. Voka Limburg lanceert daarom een eigen relanceplan.\n\nSinds het begin van de coronacrisis is de werkloosheid in Limburg gestegen en is het aantal vacatures gedaald. Alle vooruitgang die sinds de sluiting van Ford Genk werd gerealiseerd, dreigt daardoor verloren ...",Plan Voka moet sociaal bloedbad voorkomen,nl
7593,"Zeventig procent van de woon-zorgcentra heeft geen bewoners meer die ziek zijn door toedoen van het coronavirus. Dat blijkt uit cijfers van het Vlaams Agentschap Zorg en Gezondheid, waaraan de woon-zorgcentra regelmatig hun situatie rapporteren.\n\nLIVE. Volg hier alle ontwikkelingen over het coronavirus\n\nVan de 716 woon-zorgcentra rapporteerden 504 woon-zorgcentra maandag 18 mei geen zieke bewoners meer te hebben. 488 centra melden bovendien geen afwezig personeel als gevolg van Covid-19. Bij 24 procent van de woon-zorgcentra (175) is minder dan 10 procent van de bewoners nog ziek. “Het ergste leed is geleden, het gaat de goede kant op”, zegt woordvoerder Joris Moonens..\n\nEen viertal woon-zorgcentra hebben momenteel wel nog te maken met een uitbraak waarbij meer dan 30 procent van de bewoners ziek is. Een even groot aantal rapporteerde ook meer dan 20 procent ziekteverzuim onder het personeel.",Zeventig procent van woon-zorgcentra heeft geen zieke bewone...,nl
7594,"Lachen geblazen donderdagavond in De container cup waar voor de gelegenheid geen topsporters maar twee BV’s het tegen elkaar opnamen: Rik Verheye en Saartje Vandendriessche.\n\nRik Verheye zorgde al voor flink wat hilariteit in de container dankzij zijn enthousiaste techniek aan de monkeybars (video hieronder), maar tijdens de schietdiscipline krijgen commentatoren Wesley en Pedro helemaal de slappe lach na een mop van Pedro (video bovenaan).\n\nMaar Callboy Rik Verheye zorgde niet alleen voor humor in De container cup, hij zette ook enkele verrassend straffe sportieve prestaties neer. Vooral tijdens het loopnummer waar hij amper trager blijkt dan Remco Evenepoel en zelfs 23 seconden sneller blijkt dan Elodie Oudraogo. Verheye zet uiteindelijk zelfs de beste tijd neer van alle BV’s.\n\nSaartje Vandendriessche staat bekend als een sportieve dame, maar ze slaagt er niet om haar verhoopte positie in het eindklassement - tussen Otto-Jan Ham en Jani - te bereiken. Met een tijd van 15.19.75 komt ze amper vijf seconden tekort om op het podium bij de BV’s te komen. Seconden die ze bijvoorbeeld op de loopband liet liggen. Vandendriessche begon zeer goed aan de loopproef. Halverwege begon echter haar broek af te zakken. En dat ging niet ongemerkt voorbij (zie video hieronder).\n\nEindstand bij de BV’s\n\n1. Rik Verheye: 13:53:48\n\n2. Elodie Oudraogo: 14:12:15\n\n3. Otto-Jan Ham: 15:14:72\n\n4. Jani Kazaltzis: 15:16:06\n\n5. Saartje Vandendriessche: 15.19.75\n\n6. Jeroom Snelders: 15:55:05\n\n7. Erik Van Looy: 17:05:07\n\n8. Philippe Geubels: 17:10:33\n\nMeer over De container cup lezen? Dat kan hier!\n\nTussenstand bij de topsporters\n\n1. Greg Van Avermaet: 09:20:30\n\n2. Oliver Naesen: 09:48:40\n\n3 Tim Brys: 09:48:43\n\n4. Dirk Van Tichelt: 10:03:01\n\n5. Victor Campenaerts: 10:05:43\n\n6. Thibau Nys: 10: 11:21\n\n7. Toon Aerts: 10:13:44\n\n8. Simon Mignolet: 10:16:11\n\n9. Jonathan Borlée: 10:30:32\n\n10. Bart Swings: 10:32:03\n\n11. Thomas Briels: 10:54:48\n\n12. Thomas De Gendt: 10:58:88\n\n13. Yves Lampaert: 11:01:49\n\n14. Remco Evenepoel: 11:08:04\n\n15. Kevin Borlée: 11:17:65\n\n16. Arthur Van Doren: 11:20:92\n\n17. Hanne Claes: 12:06:19\n\n18. Jolien D’Hoore: 12:28:82\n\n19. Pieter Timmers: 12:34:68\n\n20. Hans Vanaken: 12:37:45\n\n21. Fanny Lecluyse: 13:42:81\n\n22. Kirsten Flipkens: 13:57:77\n\n23. Kim Mestdagh: 14:27:49\n\n24. Jaouad Achab: 15:07:17\n\n25. Tessa Wullaert: 15:17:57\n\n26. Nina Sterckx: 16:43:55","Rik Verheye zorgt voor slappe lach in De container cup, gênant moment voor Saartje Vandendriessche",nl
7595,"Ham - Eind mei nemen de overheid en Kind & Gezin beslissingen over de vakantiewerking in de buitenschoolse opvang. Dit betekent dat er voorlopig nog geen duidelijkheid is over de praktische gevolgen voor de zomeropvang.\n\nZodra er informatie beschikbaar is (ten vroegste 31/5) volgt er een communicatie via mail, de website en facebook.\n\nInschrijvingen vinden daarom voorlopig ook nog niet plaats. Heb je in tussentijd vragen over kinderopvang? Contacteer Patoe via mail naar patoe@vdkomma.be of telefonisch op 013 53 11 56.",(petit)Patoe,nl
7596,"Dinsdagavond om 19u is het zover: dé finale van de ondernemerswedstrijd Jong Voka GenZ Award! Na twee selectierondes blijven er 4 teams over om met de prijzenpot van -jawel- 25.000 euro naar huis te gaan. De finale zou normaal gezien plaatsvinden met live-publiek in discotheek Versuz… Om corona te dribbelen, biedt Made in Limburg u een alternatief aan: de finale LIVE bijwonen via een videostream!\n\nDe Jong Voka GenZ Award is een ondernemerswedstrijd voor Limburgse studenten van UHasselt en Hogeschool PXL. Het beste ondernemersidee van de deelnemende teams wordt zorgvuldig geselecteerd en rijkelijk beloond. De 4 teams die nog in de running zijn, stellen in de finale hun businessplan voor aan een professionele jury. Die beslist, samen met de televoting van onze kijkers, over wie er naar huis gaat met een geldprijs van 15.000 euro cash én 10.000 euro aan kwalitatieve opleidingen aan de KamerAcademie van Voka Limburg.\n\nWie krijg je te zien op dinsdagavond?\n\nSmoothy is de cloudpartner die vooruitstrevende web-bureaus, start-ups en kmo’s helpt betere software te ontwikkelen, deze sneller bij hun klanten te krijgen en sneller te innoveren dan hun concurrenten.\n\nShampop produceert single-use en ecologisch verantwoorde shampootabletjes – “Shampops” – ter grootte van een 20 eurocent muntstuk.\n\nE-course is een gebruiksvriendelijk e-leaning platform voor bijscholing van werknemers. Zowel externe opleidingen als interne bedrijfsopleidingen worden digitaal aangeboden.\n\nFestible maakt met een digitaal bonnensysteem van komaf met aanschuiven en haspelen met contant geld op events.\n\nDit wordt mogelijk gemaakt door deze partners van dit geslaagde initiatief: Made in Limburg, APK Group, Jansen the Building Company en JBC.",Nieuwe topondernemers in spé: volg de uitreiking van de GenZ Award live,nl
7597,Heers / Riemst -\n\nOp de Dumontlaan in Horpmaal (Heers) is donderdagavond rond 17.45 uur een zwaar ongeval gebeurd. Een 49-jarige fietsster uit Riemst botste tegen een jeep en raakte levensgevaarlijk gewond. Ze overleed in het ziekenhuis.,Fietsster (49) overleden na ongeval met jeep in Horpmaal,nl
7598,"Dries Van Noten heeft samen met enkele andere grote namen en merken een open brief geschreven aan de mode-industrie waarin wordt gepleit voor “het aanpassen van de seizoensgebondenheid en de constante stroom van zowel dames- als herenkleding”. “We willen de magie en creativiteit terugbrengen”, klinkt het.\n\nNadat eerder al grote namen als Giorgio Armani en Marc Jacobs de coronacrisis hebben aangegrepen om te pleiten voor een betere modewereld, laat nu ook Dries Van Noten van zich horen. De Belgische ontwerper stelde een open brief op aan de industrie, die mee werd ondertekend door meer dan veertig namen. Het gaat onder andere om Marine Serre, Acne Studios, Thom Browne, maar ook grote retailers als Selfridges, Nordstrom en Mytheresa. Opvallend is wel dat in dat lijstje geen enkele naam voorkomt uit de stal van Kering en LVMH, de twee grote spelers die het grootste deel van het luxesegment in handen hebben.\n\nTwee pijlers\n\nIn de brief komen twee grote pijlers naar voren. Eerst en vooral willen ze de modekalender aanpassen. Ze willen daarbij het verkoopseizoen voor de herfst- en wintercollectie terug in de winterperiode laten lopen (van augustus tot januari) en de lente-zomercollectie in de zomerperiode (van februari tot juli). Nu zit er nog te veel tijd tussen het moment van de modeshow en het moment waarop de kleding effectief te koop is.\n\nDaardoor zou de stroom naar de winkels meer in evenwicht zijn. De solden op kleding zouden ze daarnaast globaal willen verschuiven naar het einde van het seizoen, in januari en juli dus. Op die manier kunnen ontwerper langer tegen de volle prijs worden verkocht.\n\nTen tweede willen ze ook echte stappen zetten naar meer duurzaamheid. Daarom de volgende concrete voorstellen: minder verspilling van stoffen en voorraden, minder reizen en daarvoor meer gebruikmaken van digitale showrooms en de aanpassing van modeshows.\n\nMagie terugbrengen\n\nVolgens Business of Fashion hielden de ontwerpers en merken samen een meeting via Zoom om de gemeenschappelijke punten op papier te zetten. “We waren het erover eens dat de huidige tijden een kans bieden voor een fundamentele en welgekomen verandering die onze bedrijven zal vereenvoudigen, waardoor ze milieuvriendelijker en duurzamer worden en uiteindelijk beter worden afgestemd op de behoeften van klanten”, klinkt het. “Door samen te werken, hopen we de magie en creativiteit terug te brengen die van mode zo’n belangrijk onderdeel van onze wereld hebben gemaakt.”\n\nModejournaliste bij The New York Times Vanessa Friedman heeft een stuk aan de open brief gewijd. Zij volgt de redenering van onze landgenoot en de groep ontwerpers die willen dat high fashion weer meer steekt houdt . “Stel je voor dat je een wollen jas koopt als het echt koud is, in plaats van midden in de zomer. Het coronavirus zou dat kunnen realiseren.” Volgens haar zou dit initiatief in de luxebranche ook het einde van koopjesdagen zoals Black Friday kunnen betekenen.",Dries Van Noten neemt met open brief voortouw in veranderen van modewereld,nl
7599,"Hasselt -\n\nHet fameuze Bankenakkoord met zijn bazookamaatregelen, afgesloten om de ondernemingen door de crisis te helpen, brengt voor de meeste kmo’s geen zoden aan de dijk. Vooral wegens te kortlopend of te duur.",Coronageldpot van 50 miljard euro mist voor een groot deel z... (Hasselt),nl
7600,"Er zouden al twee mensen aangehouden zijn in de zaak rond de interventie van de Anderlechtse politie, waarbij de agenten geslagen en geschopt werden. Vrijdagmiddag werden er ook nieuwe beelden vrijgegeven door de politievakbond VSAO in de hoop zo sneller de daders te kunnen vatten.",Politiemensen krijgen klappen en schoppen: Al twee arrestati...,nl
7601,Regio\n\nIndierockband Portland heeft een exclusief optreden voor het personeel van het ZOL gegeven. Luister mee naar de warme boodschap van de artiesten aan de Limburgse zorgverleners bij het begin van het nu...\n\nBekijk video,Twee gewonden bij botsing in Genk,nl
7602,"Een Amerikaanse cheerleader wilde vorige week haar sprongen oefenen in de tuin, maar besefte niet dat er een adder onder het gras zat. De giftige koperkop aarzelde niet en sloeg toe toen het veertienjarige meisje te dicht in zijn buurt kwam.\n\nDe cheerleader voelde een helse pijn, maar had nog geen flauw idee wat er gebeurd was. Pas toen haar voet begon te zwellen, haastte ze zich naar de spoedafdeling. Daar ontdekten dokters de slang in de video die ze van haar training wilde maken.\n\nHet bleek een giftige koperkop te zijn. De slangen zijn normaal gezien niet agressief tegenover mensen en hun gif is niet erg krachtig. Beten van een koperkop zijn doorgaans niet fataal, maar er wordt aangeraden altijd medische hulp te zoeken. Het gif kan dodelijkere gevolgen hebben als er een allergische reactie optreedt of als de beet geïnfecteerd raakt.\n\nDe cheerleader kreeg snel een dosis antigif en werd naar het ziekenhuis gebracht. Ze lag vijf dagen in het ziekenhuis, maar herstelde volledig van de slangenbeet.\n\nbekijk ook\n\nJournaliste laat slang op haar schouder draperen, maar dier ziet microfoon als bedreiging en valt aan\n\nMan schrikt zich een hoedje door slang die zich in geldautomaat probeert te verstoppen",Cheerleader beseft te laat dat een giftige slang door het gras sluipt,nl
7603,"Het Limburgse IT-bedrijf Cegeka heeft in Nederland een prestigieuze opdracht binnengehaald. Cegeka wordt de nieuwe strategische partner van de Nederlandse Autoriteit Financiële Markten, zeg maar de Nederlandse beurswaakhond. Vanaf 1 juni zal de AFM een groot deel van haar ICT-diensten uitbesteden aan Cegeka.",Cegeka haalt Nederlandse beurswaakhond binnen,nl
7604,Brussel -\n\nMet een overtuigende score van 61 procent is Kamerfractieleider Egbert Lachaert verkozen tot nieuwe voorzitter van Open Vld. Een nieuwe partij moet het sluitstuk worden van de vernieuwingsoperatie die hij gaat inzetten.,Open Vld krijgt met Egbert Lachaert nieuwe voorzitter en nie... (Brussel),nl
7605,"Elke week tippen lifestyleredactrices Hanne en Lien trends, places to be en de leukste hebbedingen.\n\nIcoon in een nieuw jasje\n\nDe heropening van de winkels is niet zomaar een heropening voor de Gentse vestiging van modezaak Brooklyn. Het volledige interieur werd onder handen genomen en in een eigentijds jasje gestoken, waarbij broeken en de winkelbeleving meer in het middelpunt van de belangstelling staan. Op zoek naar een nieuwe outfit? Het personeel helpt je zoeken volgens de huidige veiligheidsvoorschriften tijdens het shoppen in coronatijden.\n\nJe half uur winkeltijd kun je hier reserveren.\n\nVoor mooie zomerbenen\n\n\n\nJe benen ontharen is één ding, maar de rode vlekjes en bubbels die er soms bij komen kijken, kun je best missen als je rokken en shortjes uit de kast haalt. Daar snelt de nieuwe Miraculous Oil van Veet ter hulp. Deze mix van onder meer avocado- en zonnebloemolie mag je voor en na het ontharen op de huid aanbrengen. Wat het middel belooft? Een vlotte glijbeweging over je been tijdens het scheren en een hele dag hydratatie erna.\n\nTe koop bij Di voor 12,99 euro voor 100 ml.\n\nToch een festivalsfeer\n\nBen je ook aan het balen omdat de festivalzomer zowaar volledig is afgelast? Niets kan je tegenhouden om een ode te brengen in de vorm van een festivaloutfit. Bij winkelketen Zeeman lanceren ze op 16 mei een kleurrijke tie-dye collectie, bestaande uit onder meer slippers, een jurk, haaraccessoires en dit heuptasje. Dat kun je trouwens perfect inschakelen als je een fiets- of wandeltocht maakt of straks de toerist uithangt in eigen land. Kostprijs: 3,99 euro.\n\nFris duo in een fles\n\nDe nieuwe zomergeuren van het Japanse merk Annayake zijn er om deze grimmige zomer op te fleuren. Dat mag je gerust letterlijk nemen. Met ‘For Her’ en ‘For Him’ zijn twee nieuwe parfums gelanceerd op basis van bloemen. De damesgeur bevat onder meer pioenroos, fresia en v. De mannengeur houdt het midden tussen kruidig en houtig, met een vleugje iris.\n\nTe koop bij Planet Parfum in flacons van 100 ml voor respectievelijk 74,90 euroen 61,90 euro.",TIPS. Mooie zomerbenen en een fris duo,nl
7606,De ondernemingsrechtbank afdeling Hasselt heeft aan meubelfabrikant Recor een periode van vier maanden toegekend om een overnemer te vinden.\n\nDe Hasseltse meubelfabrikant vroeg eind april bescherming tegen zijn schuldeisers aan. Het bedrijf was in volle transitie toen de coronacrisis roet in het eten kwam gooien. Het bedrijf zocht vier maanden ...,Vier maanden om overnemer te zoeken voor Recor,nl
7607,"Kunnen we deze zomer op vakantie naar het buitenland? In Europa wordt druk overlegd over het openen van de grenzen. Ook België overloopt met buurlanden Frankrijk, Nederland, Duitsland en Luxemburg wat de mogelijkheden zijn tijdens de zomerperiode. Maar op dit moment blijft er toch vooral veel onduidelijkheid bestaan. “Het wordt tijd dat er een uniforme, gecoördineerde aanpak vanuit Europa komt”, zegt Vlaams Minister voor Toerisme Zuhal Demir (N-VA) in ons TVL-Nieuws. “Voorlopig blijft het koffiedik kijken of de grenzen terug open zullen gaan.” Minister Demir voert dan ook campagne voor een vakantie in eigen land. “Het is belangrijk dat de coronacijfers blijven dalen. Daarnaast ondersteunen we op die manier ook de eigen toeristische sector, die het zeer moeilijk heeft.”","Zuhal Demir (N-VA): ""Ontdek Vlaanderen tijdens de zomervakan...",nl
7608,"Genk / Houthalen-Helchteren -\n\nDe politie Carma heeft vrijdagochtend een autobestuurder van de straat geplukt die aan het racen was. De patrouille had rond 3 uur twee auto’s die veel te snel op de Westerring reden, betrapt. Er werden snelheden tot 160 km/uur gehaald.",Straatracers van de straat geplukt: niet verzekerde auto get... (Genk),nl
7609,"Door de coronacrisis zullen er in ons land dit en volgend jaar netto ruim 90.000 banen verloren gaan. Dat blijkt de nieuwste groeiprognose van KBC voor het jaar 2021.\n\nVorige maand ging KBC nog uit van een economische groei voor ons land van 12,3 procent in 2021. Gisteren werd die groeiraming bijgesteld tot 5,7 procent. Het wordt steeds duidelijker hoe diep de economische ...",Corona kost netto 90.000 banen,nl
7610,"Het jaarlijkse defilé van de studenten Antwerpse Modeacademie kan om evidente redenen niet plaatsvinden, maar de modeschool heeft een oplossing gevonden om de afstudeercollecties niet onderbelicht te laten.\n\nDe laatstejaarsstudenten van de Antwerpse Modeacademie kijken er een heel jaar naar uit om in juni hun afstudeercollectie, het slotstuk van hun opleiding, voor te stellen aan hun professoren, modejury, pers en vertegenwoordigers van grote modehuizen en labels, maar ook aan vrienden en familie, en honderden modeliefhebbers die een ticket kopen voor het defilé.\n\nOok nu Covid-19 roet in het eten gooit, is de Antwerpse Modeacadamie “vastbesloten om de eindejaarscollecties van haar studenten dat verdiende moment in de spotlights te geven”, klinkt het in een persbericht. En net zoals zovele andere evenementen wereldwijd, zal dat online gebeuren. De Modeafdeling lanceert daarom een eigen digitaal platform WWWSHOWWW “dat niet alleen voor oplossingen, maar ook voor een paar nieuwigheden moet zorgen”.\n\n“In deze extreme tijden is zelfreflectie cruciaal, maar ik vind het minstens even belangrijk om met hoop en vol doorzettingsvermogen naar de toekomst te kijken”, zegt Walter Van Beirendonck, hoofd van de modeafdeling. “Sommige modeopleidingen hebben besloten om hun afstudeerprojecten uit te stellen. Begrijpelijk, maar wij willen liever nieuwe paden verkennen om niet alleen het harde werk van onze studenten te belonen en het academiejaar af te sluiten, maar om ook echt te vieren.”\n\nMeer details over het platform, het schema en de (internationale) gasten volgen eind mei.",Antwerpse Modeacademie bouwt digitale catwalk voor studenten,nl
7611,"In Riemst is er vrijdagmiddag rond 13.30 uur een kortstondige stroomonderbreking geweest. Aan de verkeerslichten in Herderen zorgde de storing voor een ongeval.\n\n“Rond 13.28 was er een stroomonderbreking in een groot gebied rond Riemst”, zegt David Callens van Fluvius. “Die duurde maximaal een minuut, maar trof wel meer dan 5.000 gezinnen in de omgeving. De oorzaak ...",Verkeerslichten in Riemst vallen 1 minuut uit: dit is het re... (Riemst),nl
7612,"Toegegeven, er zijn leukere dingen om te doen dan uw belastingen invullen. Toch is het niet al kommer en kwel: de aangifte telt niet alleen 18 codes minder, er zijn ook een tiental fiscale nieuwigheden waar u financieel baat bij kunt hebben. We overlopen ze samen met Geert De Witte, fiscalist van consumentenorganisatie Test Aankoop.",9 tips die u geld opleveren en andere veranderingen aan de belastingaangifte,nl
7613,Vrij kunnen samen spelen en leren is een essentiële activiteit voor kinderen. Dat is de boodschap van liefst 16.000 artsen uit alle medische disciplines. Ze pleiten ervoor om alle kleuter- en lagere scholen ter heropenen zónder onderlinge afstandsverplichting tussen kinderen. “Het volstaat dat leerkrachten hun voorzorgen nemen.”,16.000 artsen: “Alle kinderen naar school zonder afstandsverplichting”,nl
7614,"Coupe aardbei, gemarineerde aardbeien met een scheutje limoen, een aardbeientaartje of gewoon lekker uit het vuistje: op een hete zomerdag smaakt het allemaal. Maar je moet de lekkernij echt goed wassen voor je ervan smult. Dat bewijst een Amerikaanse vrouw op TikTok, al kijken mensen die van de vrucht willen blijven genieten, beter niet naar bovenstaande video. “Ik ga overgeven”, aldus de vrouw tijdens het experiment. “Het is geen droom, het is echt.”\n\nVoor u dat bakje aardbeien in de koelkast ritueel verbrandt: geen paniek. Ongezond zijn de beestjes niet. Sterker nog: het is in feite onvermijdelijk dat je af en toe een klein beestje opeet. Concreet gaat het hier om de larven van een Aziatische fruitvlieg, ook wel bekend als ‘Suzuki’s fruitvlieg’. In tegenstelling tot de ‘gewone’ fruitvlieg kan de Aziatische eitjes leggen in onrijp en onbeschadigd fruit. De wijfjes kunnen de eitjes diep in de vrucht leggen omdat ze een soort ‘zaagje’ hebben aan hun legbuis.\n\nDe hamvraag: zijn deze beestjes schadelijk of giftig? Neen. De beestjes gaan in je maag meteen dood. De soort komt officieel voor in ons land, maar gezien we in Europa hogere standaarden qua ‘contaminatie’ op nahouden in de VS, is de kans in Europa veel kleiner dat de beestjes hun weg vinden in rood zacht fruit. Een oogst die fel aangetast is door deze fruitvliegen is overigens onverkoopbaar en moet vernietigd worden.\n\nNog volgens het toonaangevende tijdschrift Scientific American is enige vorm van contaminatie bij vers en onbewerkt voedsel onvermijdelijk en onschadelijk. Om voeding 100% vrij van insecten of ander ongedierte te houden, zijn enorm hoge dosissen pesticiden nodig. Laatstgenoemde is mogelijk nog meer onwenselijk.\n\nbekijk ook\n\nKijkers zijn onder de indruk van transformatie van vrouw, tot iemand zich vragen begint te stellen\n\n“Wacht, wie is de mama, ik zie het echt niet?” Moeder en dochter spotten met verwarde reacties van hun volgers op TikTok\n\nDanser maakt TikTok-filmpje in huis, maar kijkers zien opeens “iets” staan op de trap: “Kijk achter je!”","“Het is geen droom, het is echt”: dit gebeurt als je aardbeien echt goed wast, maar wil je dat wel weten?",nl
7615,Oud schepen Jan Swennen overleden\n\nRegio Voormalig schepen en gemeenteraadslid Jan Swennen is op 11 mei overleden. Jan was gemeenteraadslid in Bocholt van 1983 tot 1988 en schepen van 1989 tot 1998. Als schepen van landbouw en leefmilieu wa... Lees verder,Drank weg na inbraak in clublokaal in Kaulille,nl
7616,"Diepenbeek -\n\nOp het Marktplein in Diepenbeek is de eerste openbare markt in onze provincie, in het post coronatijdperk gestart. 21 van de 29 marktkramers zijn hier komen opdagen.",Eerste Limburgse markt van start in Diepenbeek,nl
7617,"Het Franse modehuis Dior wil je in deze eenzame tijden bezighouden. Via YouTube en Instagram gaat het luxemerk danslessen uitzenden. Mooi om naar te kijken of om met een nieuwe hobby te beginnen.\n\nDior draagt dans hoog in het vaandel. Ontwerper Christian Dior ontwierp in het verleden kostuums voor balletvoorstellingen en huidig creatief directeur Maria Grazia Chiuri deed al hetzelfde voor verschillende voorstellingen. Ze laat ballet vaak terugkomen in haar modeshows. Zo werd het defilé in september 2018 ingeluid met een hoogstaande choreografie in mysterieus blauw licht. De beklijvende dansact ging de hele show door en modellen toonden de nieuwste ontwerpen tussen de dansers.\n\nNu wil Dior je de mogelijkheid bieden om enkele van die choreografieën tot een goed einde te brengen in je living. In samenwerking met Germain Louvet, Eleonora Abbagnato, dansers bij het Paris Opera Ballet, en hun choreograaf Sébastian Bertaud, kwamen drie masterclasses tot stand.\n\nToch niet echt in de stemming om een danske te placeren of simpelweg niet lenig genoeg voor een plié of pirouette? Dan is de digitale versie van La Cuisine Cousu-Main misschien iets voor jou. In het boek worden de favoriete gerechten van Christian Dior toegelicht. Van Franse haute cuisine genieten terwijl met een mooi muziekje, zonder zelf te dansen, kan dus ook tijdens deze crisis.",Modehuis Dior zet je aan het dansen en aan tafel,nl
7618,"Egbert Lachaert wordt de nieuwe voorzitter van Open VLD. Daarvoor haalde de Oost-Vlaming, de fractieleider in de Kamer, in de eerste ronde van de voorzittersverkiezingen al voldoende stemmen: 61,03 procent. De andere favoriet Bart Tommelein kreeg 29,74 procent van de stemmen. In totaal brachten 16.128 leden een geldige stem uit.",Egbert Lachaert wordt nieuwe voorzitter van Open Vld,nl
7619,Pelt -\n\nVandaag mogen de kapsalons terug open. Kapster Kayleigh Hermans (24) uit Neerpelt kon niet wachten en verwelkomde vannacht stipt om 12 uur al haar eerste klant terug in haar zaak Mise en Plis in het centrum van Neerpelt.,Deze Peltse kapster nam om middernacht haar eerste klant al ... (Economie),nl
7620,Verkeerslichten in Riemst vallen 1 minuut uit: dit is het resultaat,LIVE. Volg hier alle ontwikkelingen over het coronavirus,nl
7621,"Wetenschappers van de European Organisation for Astronomical Research in the Southern Hemisphere (ESO) hebben voor het eerst gedetailleerde beelden gemaakt van wat de geboorte van een planeet kan zijn. Astronomen probeerden al jaren het moment waarop een jonge planeet ontstaat in beeld te brengen, maar slaagden daar niet in. Nu hebben ze met een telescoop de ‘twist’ gefilmd die een teken kan zijn van de geboorte van een ‘baby planeet’.\n\nDe nieuwe beelden tonen een “spiraal van stof en gas” rond de jonge ster AB Aurigae, die 520 lichtjaar van de aarde verwijderd is. Daar worden al jaren metingen gedaan, omdat wetenschappers vermoedden dat zich rond AB Aurigae een nieuwe planeet aan het vormen was.\n\nAstronomen denken nu het bewijs gevonden te hebben om aan te tonen dat ze het bij het rechte eind hadden, aldus een publicatie van ESO in het vaktijdschrift Astronomy & Astrophysics.\n\nHet bewijs is de ‘twist’ die gevonden is in de spiraalvormige disk. Daarin maken twee spiralen - die in tegengestelde richtingen wervelen - verbinding met elkaar. Daar accumuleert het gas en stof, aldus de wetenschappers, en dat is de locatie waar de planeet zou kunnen ontstaan.",Wetenschappers ontdekken sporen van de geboorte van een nieuwe planeet,nl
7622,"Hasselt, Rik Geelen, 1944-2020\n\nAls voormalig drukker en ondernemer met een printbedrijf was Rik Geelen gek op letters en grafische machines. “Wat voor anderen drie ton staal was, was voor hem pure verwondering.”","Huilen om een letter: het lijkt overdreven, maar voor Rik wa... (Hasselt)",nl
7623,Bijna de helft van de jongeren kampt met financiële problemen als gevolg van de coronacrisis. De belangrijkste oorzaak: hun studentenjob is weggevallen.,Corona brengt helft jongeren in financiële problemen,nl
7624,"Broeken met een hoge taille blijven nog in de mode, maar krijgen weer meer gezelschap van modellen om op de heupen te dragen. Onder meer Britney Spears en Christina Aguilera waren fan in de jaren 90, nu blazen modeontwerpers de stijl nieuw leven in.\n\nFlashback naar de jaren 90: het decennium dat ook het modebeeld van vandaag mee bepaalt. Verschillende invloeden en trends zijn nu weer helemaal in de mode - zij het in dezelfde gedaante of net iets anders. In die laatste categorie zit de broek met lage taille, in de nineties sterk vertegenwoordigd door popzangeressen Britney Spears, Christina Aguilera en Anastacia. Zij kozen vaak voor een jeans of lederen exemplaar tot aan het heupbeen, voorzien van een minuscuul ritsje om de beklemtonen dat de taille écht wel heel laag was. De populairste combinatie: met een afgetrainde buik en een korte top of beha.\n\nEen model op de catwalk van Tommy Hilfiger in 2017.\n\nEen paar seizoenen terug dook de broek met ultralage taille weer op de catwalks op van onder meer Tommy Hiliger. Topmodellen Gigi en Bella Hadid en Emily Ratajkowski waren fan en droegen het stuk om het laagst. Anno 2020 zijn het niet die broeken die wachten op een plekje in je garderobe. Modehuizen zoals Marc Jacobs, Tibi en Jacquemus gooien het over een iets stijlvollere boeg.\n\nDenk aan losse pantalons in rijke materialen die je eigenlijk oversized draagt, waardoor ze casual op de heupen vallen. Je buikje tonen kan als je de sportieve toer op wil zoals Miley Cyrus demonstreerde bij Jacobs. Bij Tibi werden baggy broeken - cargozakken incluis - in parachutestof gedragen met een aansluitende ; lange top of body. Jacquemus introduceerde wijde culottes om op de keupen te dragen.\n\nHet item eigentijds - lees: comfortabel in coronatijden - en met stijl dragen kan. Mix en match met een blazer of trenchcoat. Een wijdere, lage broek gaat perfect met een strakker shirtje - een cropped top voor de durvers. Neem het voorbeeld aan de designers en houd je aan effen kleuren om een look samen te stellen. Een tip: in tegenstelling tot de mode van een paar jaar geleden is het momenteel niet on trend om de randen van je onderbroek of body in de schijnwerpers te plaatsen boven de taille van een broek. Werk de stijl af met een sierlijk sandaaltje of sneakers.",Van hoog naar laag: de comeback van de heupbroeken,nl
7625,"De voorbije 24 uur zijn er in ons land 276 nieuwe besmettingen met het coronavirus bevestigd. Dat zijn er iets meer dan de dag voordien, toen er 252 nieuwe besmettingen waren. De overige trends blijven wel dalen. Zo waren er 56 nieuwe opnames, tegenover 71 opnames een dag eerder.\n\nLIVE. Volg hier alle ontwikkelingen over het coronavirus\n\nDat blijkt uit de dagelijkse update van Sciensano. Op het aantal sterfgevallen is de voorbije 24 uur afgenomen. Er is sprake van 26 bevestigde gevallen, terwijl er in de update van donderdag nog 37 overlijdens moesten gemeld worden.\n\nDe druk op de ziekenhuizen blijft ook afnemen. In totaal zijn er nu nog 1.415 bedden ingenomen door coronapatiënten, 33 minder dan een dag eerder. 135 mensen mochten het ziekenhuis verlaten. Ook op de afdelingen intensieve zorg daalde de bezetting. Daar worden nu nog 268 patiënten behandeld, of negen minder dan bij de vorige update.\n\nOndanks de lichte stijging van het aantal vastgestelde besmettingen neemt de ziekte wel degelijk nog in kracht af. Het reproductiegetal bedraagt momenteel 0,86, wat betekent dat 100 zieken 86 anderen aansteken. Daardoor dooft de verspreiding traag uit. Het reproductiegetal is eerder al lager geweest, maar virologen gaven aan dat het getal van dag tot dag wat kan schommelen. Zolang het onder de 1 blijft, wint de ziekte niet aan kracht.\n\nDe cijfers die nu zijn gepubliceerd zeggen nog steeds weinig over de recente versoepeling van de coronamaatregelen. Zo dateert de veelbesproken ‘regel van vier’ van 10 mei. Het crisiscentrum liet woensdag nog weten dat de impact daarvan pas de komende dagen merkbaar zal worden in de cijfers.","Opnieuw minder ziekenhuisopnames, maar aantal besmettingen stijgt licht",nl
7626,"Hasselt -\n\nVaak wordt de economische crisis ten gevolge van de coronapandemie vergeleken met de Grote Depressie in de jaren dertig. Niet onterecht. “Vandaag tonen verschillende cijfers aan dat de crisis op dit moment al veel diepere kraters slaat dan toen”, zegt professor Piet Pauwels van de UHasselt.",ANALYSE. Waarom deze crisis nu al diepere kraters slaat dan die van de jaren dertig,nl
7627,"De minder belangrijke, maar daarom niet minder interessante weetjes uit het Limburgs economisch bestel. De aangehaalde feiten hoeven niet op waarheid te berusten.\n\n*** Het kan niet anders, ze moeten teveel geld hebben, onze Limburgse bedrijven. Want corona of geen corona, er wordt tegenwoordig overgenomen dat het niet schoon meer is. De schoonste overname is de ...",Uw portie weetjes en praatjes van economisch Limburg: niet lummelen!,nl
7628,"Hechtel-Eksel / Pelt -\n\nOnder luid applaus verliet Sonja Gyssels (54) vrijdagnamiddag het Mariaziekenhuis in Pelt. Half maart belandde ze er als eerste coronapatiënt op de afdeling intensieve zorgen. Ze vocht er voor haar leven, maar na bijna twee maanden is ze nu weer bij haar gezin in Eksel.",Sonja als held ontvangen bij thuiskomst na heroïsche coronas... (Pelt),nl
7629,"“Het respect is weg, het geweld neemt toe, chapeau hoe koelbloedig mijn agenten hiermee blijven omgaan.” Korpschef van de Brusselse zone Midi Patrick Evenepoel is trots op de inspecteurs die woensdagavond in Kuregem uiterst koel bleven, tussen opgehitste jongeren uit de buurt én illegalen. De eerste “anonieme” groep probeert hij al jaren met vallen en opstaan te bereiken, met de tweede groep, “zo goed als straffeloos”, weet noch de politie noch het gerecht raad.",Korpschef scherp na geweld tegen agenten: “Machteloos tegen die straffeloosheid”,nl
7630,"Fineko, het bedrijfsadvieskantoor met vestigingen in Genk en Leuven, neemt collega P&S Bedrijfsconsultants in Hasselt over. Meteen de eerste trap van de drietrapsraket die de groei bij Fineko moet versnellen.\n\nFineko werd in 1996 opgericht als specialist in accountants- en fiscaal-juridisch advies voor bedrijven. Met de overname van P&S, het consultancybedrijf van Marcel Pauwels en Davy Schabregs ...",Fineko neemt collega in Hasselt over,nl
7631,Bijna 7 weken zaten we door Covid-19 in lockdown. Ons land is gestart met de gefaseerde exit. Iedereen heeft reikhalzend uitgekeken naar deze exit.,Limburg moet meer dan ooit weg van duurzame transitie inslaa...,nl
7632,"De beurswaakhond FMSA neemt de modegroep FNG onder de loep. Hij stelt zich vragen over het jaarverslag van 2018 en een reeks overnames, zo laat het moederbedrijf van onder meer schoenenketen Brantano maandag zelf weten. Het nieuws komt er een week na het plotse vertrek van CEO Dieter Penninckx om medische redenen. Operationeel directeur Manu Bracke nam het roer over.\n\nMaandagochtend schorste de FSMA al de handel in het aandeel van FNG in afwachting van de publicatie van een persbericht. Daarin legt de modegroep met merken als Brantano, Fred & Ginger, CKS en Claudia Sträter nu uit dat de beurswaakhond verduidelijking heeft gevraagd bij het jaarverslag van 2018 en “een aantal transacties die in 2018 hebben plaatsgevonden”.\n\n“Gezien de vereiste informatie nog niet intern kan worden aangeleverd, heeft de raad van toezicht de FSMA verzocht om de koers van het aandeel te schorsen, zodat intussen de nodige documenten en informatie kunnen worden verzameld en de markt volledig kan worden geïnformeerd”, zegt FNG. “Het aandeel blijft geschorst tot FNG meer concrete informatie kan gegeven.”\n\nDe modegroep is momenteel bezig met “een grondige analyse van haar cijfers en activiteiten”, laat het bedrijf weten. Wegens de coronacrisis, die “een belangrijke impact” heeft, is dat geen sinecure. “Ondanks de heropening van de winkels vanaf 11 mei kan FNG de concrete gevolgen nog niet volledig inschatten, doch de financiële impact zal aanzienlijk zijn”, luidt het.",Beurswaakhond neemt modegroep FNG onder de loep,nl
7633,"Tongeren - Vanaf vrijdag 29 mei verwelkomt het Gallo-Romeins Museum opnieuw bezoekers. Ze kunnen er comfortabel en veilig genieten van zowel de permanente expositie ‘Van neanderthaler tot Gallo-Romein’ als de tijdelijke tentoonstelling ‘Dacia Felix’. De goud- en zilverschatten van Daciërs en Geten, fascinerende volkeren uit het oude Roemenië, staan er nog te blinken tot 2 augustus. Daarna moeten ze onherroepelijk terug naar hun thuisland.\n\nNet zoals andere musea moest ook het Gallo-Romeins Museum midden maart zijn deuren sluiten ten gevolge van het nieuwe coronavirus. De tijdelijke tentoonstelling ‘Dacia Felix’ beleefde toen hoogdagen, met tot 600 bezoekers per dag. Al 25.000 mensen raakten geboeid door het verre verleden van Roemenië. Ook families met kinderen en mensen met Roemeense roots vonden hun weg naar Tongeren. Door de heropening van het museum én de verlengde bruikleentermijnen krijgt iedereen de kans om alsnog van de expositie te genieten. Dacia Felix? De titel van de tentoonstelling verwijst naar een belangrijke inheemse bevolkingsgroep die pakweg 2000 jaar geleden leefde in wat vandaag Roemenië is: de Daciërs. Felix betekent ‘gelukkig’, ‘welvarend’, ‘zalig’. Zo werd het gebied door de Romeinen gekarakteriseerd, nadat ze het veroverd hadden.\n\nHet parcours in het museum is rechtlijnig, er is veel ruimte. Bovendien worden bezoekers slechts druppelsgewijs toegelaten. Mensen moeten vooraf een tijdslot reserveren. Dit alles garandeert meer dan ooit een unieke beleving. De objecten worden mooi uitgelicht. Ze schitteren in een eigentijds decor, tegen de achtergrond van filmprojecties van Roemeense natuurlandschappen en archeologische sites. Kinderen genieten van een speciale audiotour en spelapplicaties. Alle apparaten worden na gebruik ontsmet. In het hele museum staan desinfecterende handgels.\n\nWaarnemend burgemeester en schepen van Cultuur An Christiaens: “Mond-tot-mondreclame maakte dat Dacia Felix steeds meer bezoekers trok. Mensen waren aangenaam verrast door het boeiende onderwerp, de sfeervolle vormgeving en de prachtstukken. Het is één van onze mooiste exposities ooit. Wekenlang kregen we dagelijks telefoontjes en mails met vragen over een eventuele verlenging. We zijn dan ook blij dat we dit samen met de Roemeense musea en Europalia hebben kunnen realiseren.""\n\nEr is ook goed nieuws voor mensen die vooral interesse hebben in het verre verleden van onze eigen regio. De permanente tentoonstelling ‘Van neanderthaler tot Gallo-Romein’ is opnieuw toegankelijk. Het parcours is handig chronologisch opgezet. Bezoekers ontdekken meer dan 2000 voorwerpen uit het dagelijks leven van onze voorouders. Achtereenvolgens exploreren ze de wereld van de eerste mensen, Bandkeramische boeren, Kelten, Eburonen, Gallo-Romeinen en Franken. Er zijn educatieve filmpjes, menselijke figuren in kunsthars, een fotozoektocht … Ook in deze tentoonstelling worden bezoekers aangezet om frequent gebruik te maken van desinfecterende handgels. Het museum zet bovendien extra personeel in om te attenderen op het respecteren van de anderhalve meter afstand, mocht dat nodig zijn. Ze maken ook zitbanken, leuningen, lichtknoppen, etc. veelvuldig schoon. Voor een bezoek aan ‘Van neanderthaler tot Gallo-Romein’ en aan ‘Dacia Felix’ moet vooraf gereserveerd worden. Dit kan vanaf woensdag 27 mei, zowel telefonsch als digitaal. Meer informatie hierover vindt u op de website van het museum.\n\nWaarnemend burgemeester en schepen van Cultuur An Christiaens: “Met de tentoonstelling ‘Van neanderthaler tot Gallo-Romein’ won het Gallo-Romeins Museum in 2011 de prijs van Europees Museum van het Jaar. Het is een fantastische expositie om samen met kinderen te bezoeken. Keer op keer krijgen we felicitaties voor de toegankelijke manier waarop we het leven van onze voorouders presenteren en duiden.""",Tijdreizen weer mogelijk in Gallo-Romeins Museum,nl
7634,De brandweer Noord-Limburg heeft vrijdagmorgen drie eendenkuikentjes uit een rioolput gered op de Gruitroderkiezel in Bree. Hun moeder was daar samen met een vierde kuikentje onder een auto terechtgekomen.\n\nRond 9 uur reed de brandweer naar de Gruitroderkiezel ter hoogte van het kruispunt met de Boneputstraat. Een moedereend en een kuikentje was daar aangereden. Drie andere kuikentjes zaten vast in een rioolput ...,Brandweer redt 3 eendjes uit rioolput nadat moeder onder auto terechtkomt,nl
7635,Een steeds langere lijst van slechte economische cijfers en waarschuwingen van bedrijfsleiders wijzen erop dat een snel herstel van de economie heel onwaarschijnlijk wordt. Econoom Koen Schoors vreest dat de malaise jaren gaat aanslepen.,"De winkels zijn open, maar de winkelstraten zijn leeg: waarom deze crisis niet snel voorbij zal zijn",nl
7636,"De Italiaanse gewezen voetballer en coach Luigi Simoni is op 81-jarige leeftijd overleden. Dat heeft Inter Milan, het team dat hij in 1998 naar de UEFA Cup loodste, vrijdag gemeld.\n\nSimoni veroverde met Inter de zege in de UEFA Cup, die tegenwoordig door het leven gaat als Europa League, na een 3-0 zege in een Italiaans onderonsje in de finale tegen Lazio. Vroeg in het daaropvolgende seizoen werd hij echter op straat gezet. Simoni was het jaar voordien bij Inter aangekomen, op hetzelfde moment als de Braziliaanse vedette Ronaldo.\n\nVorig jaar in een juni kreeg Simoni een hartaanval, waar hij nooit volledig van herstelde.\n\nAls speler verdedigde hij onder meer de kleuren van Torino, Juventus, Brescia en Genoa. Bij dat laatste team deed hij zijn eerste ervaring als coach op. Nadien trainde hij een hele reeks clubs. Voor zijn laatste job, in het seizoen 2011-12, stond hij kort aan het hoofd van Gubbio in de lagere reeksen.","Inter rouwt om ex-coach Luigi Simoni, die voor winst UEFA Cup zorgde",nl
7637,"Ook de Noren hebben koers gezet richting onbekend monetair terrein. Voor het eerst in de geschiedenis zette de Noorse centrale bank donderdag het belangrijkste rentetarief op nul.\n\nTot nu toe stond die rente nog op 0,25 procent. Maar de coronacrisis brengt een daling met zich mee om de economie te stutten. De economische activiteit in het Scandinavische land is immers fors gedaald. Bovendien is de olieprijs ineengezakt - Noorwegen is een grote gas- en oliespeler - waardoor de koers van de Noorse kroon gedaald is.",Noorwegen zet voor het eerst in de geschiedenis de rente op nul,nl
7638,"Dilsen-Stokkem -\n\nDe politie heeft vrijdagnamiddag drie personen gearresteerd die zich even daarvoor misdragen hadden in een supermarkt in de Oude Kerkstraat in Dilsen. Rond 14 uur waren ze de winkel binnengestapt en begonnen op de winkelwaren, groeten en fruit te spuwen terwijl ze ‘corona’ schreeuwden. De politie werd meteen gebeld. De agenten konden het trio op de parking van de winkel arresteren. De drie werden voor verhoor meegenomen naar het politiekantoor.","Trio spuwt op winkelwaren, groeten en fruit in Dilsense supe... (Dilsen-Stokkem)",nl
7639,"Brussels minister Sven Gatz (Open VLD) pleit voor nultolerantie in Brussel, na de beelden die politievakbond VSOA politie verspreidde over geweld tegen agenten in Anderlecht. Hij wil hierover een grondig gesprek binnen de Brusselse regering, zei hij vrijdag op Radio 1 .\n\nVakbondsman Vincent Houssin van VSOA politie stelde donderdag dat de overheden in Brussel moeten zorgen voor nultolerantie. “Ik denk dat dat juist is”, zei Gatz. “Omdat dat te maken heeft met het handhaven ...",Brussels minister Gatz pleit voor nultolerantie na geweld tegen agenten in Anderlecht,nl
7640,Het is niet ondenkbaar dat een derde van de restaurants en cafés in ons land failliet gaat door de coronacrisis. Dat zegt econoom Peter De Keyzer vandaag in Het Laatste Nieuws. De econoom deed zijn verhaal eerder al in het parlement en in Het Nieuwsblad.,Economie lijdt onder corona: “Eén op drie horecazaken gaat straks niet meer open”,nl
7641,"Met 15 doelpunten mocht Cyriel Dessers (15) zich gedeeld topschutter in de Eredivie noemen. Hij zag zijn fantastische seizoen ook beloond met een selectie voor de Nigeriaanse nationale ploeg, maar tot een eerste interland kwam het (nog) niet door het coronavirus. De aanvaller wacht nu geduldig om zijn nieuwe ploegmaats te ontmoeten. “Victor Osimhen lijkt mij geweldig.”\n\nDessers moest enkel Steven Bergwijn (Feyenoord) naast zich dulden in de topschuttersstand in de stopgezette competitie bij onze noorderburen. “Ik had er nog wel een paar kunnen maken, maar de gezondheid is belangrijker dan voetbal nu. Ik ben het dus eens met de beslissing”, vertelt hij aan BBC. Hij mag sinds kort terug in groep trainen, maar mist de adrenaline van een echte match. “Ik mis het gevoel van een wedstrijd en een wedstrijddag. Maar ik ben ook blij dat ik nu terug een bal kan raken.”\n\nZijn prestaties bij Heracles Almelo leverden Dessers een selectie op bij Nigeria. Bondscoach Rohr riep de spits op voor de interland tegen Sierra Leone, een kwalificatiewedstrijd voor de Africa Cup. “Het doet pijn, omdat ik dacht dat dit één van de beste momenten van mijn leven ging zijn, of toch van mijn carrière. Toen dat gecanceld werd, was dat echt pijnlijk.”\n\nSo honoured and proud. Can’t wait to wear the Green-White jersey and meet the team! ???? @NGSuperEagles #naija https://t.co/zAD6WQA086 — Cyriel Dessers (@CyrielDessers) March 4, 2020\n\nMet Victor Osimhen voorin\n\nDessers keek van jongs af aan op naar de voetbalhelden uit zijn geboorteland. “Toen ik 12 jaar was moest elke speler tijdens de techniektraining één beweging leren. Sommigen kozen de schaarbeweging of de sleepbewegingen vanRonaldinho. Mijn favoriete schijnbeweging was altijd die van Jay-Jay Okocha (gewezen Nigeriaanse international die vooral bij PSG en Bolton Wanderers furore maakte, nvdr.) Ik hield van hem toen ik jong was.”\n\nDe Nigeriaanse Belg kan niet wachten om zijn ploegmaats bij de nationale ploeg te ontmoeten. “Nigeria heeft een jong team. Een groot deel van de selectie speelt in Europa, dus ik denk dat de aanpassing wel vlot zal verlopen. Ik hoop dat ze me snel accepteren in de ploeg.”\n\nDe topschutter in de Eredivisie moet bij de Nigeriaanse ‘Super Eagles’ wel afrekenen met flink wat concurrentie voorin. Alex Iwobi, Kelechi Iheanacho, Samuel Kalu en oude bekenden Moses Simon (ex-AA Gent) en Vicor Osimhen (ex-Charleroi) zijn maar enkele van de grote namen in het elftal. Het schrikt Dessers niet af. “Ik kijk er naar uit om Victor Osimhen te zien. Ik kijk veel naar voetbal en in het bijzonder naar aanvallers. Een spits als Osimhenis volgens mij geweldig. Ik hoop dat ik hem kan helpen en steunen.”",Cyriel Dessers zag zijn debuut bij Nigeria in rook opgaan: “...,nl
7642,"Marc Van Ranst ziet een mobilhome of caravan als het ideale vervoermiddel om mee op reis te gaan zodra het weer kan. “Dat is een verantwoorde en veilige manier van reizen”, zegt hij in een interview met Frédéric François, secretaris-generaal van de beroepsvereniging Belgian Caravan-Camping and Motorhome Association (BCCMA), bij Metro.","Reizen met mobilhome “veilige en verantwoorde manier”, zegt Marc Van Ranst",nl
7643,"Dilsen-Stokkem -\n\nDonderdagnamiddag heeft de politie Maasland klachten binnengekregen dat het samenscholingsverbod aan de plas van het natuurgebied Bergerven met de voeten werd getreden. De agenten trokken naar de Weerstandersweg in Dilsen. De mensen die aan de plas werden betrapt, werden weggestuurd. Alle fout geparkeerde voertuigen in de buurt van de Weerstandersweg werden beboet.",Fout geparkeerde auto’s in buurt van plas Bergerven allemaal boete achter ruitenwisser,nl
7644,In april hebben in Limburg 117.835 werknemers minstens één dag in het stelsel van tijdelijke werkloosheid gezeten. Dat blijkt uit cijfers van federaal minister van Economie Nathalie Muylle (CD&V).,117.835 Limburgers waren minstens een dag tijdelijk werkloos in april,nl
7645,"Net nu de mensen snakken naar afkoeling en de tuinen dorsten naar water door de aanhoudende droogte, kampen bepaalde Vlaams-Brabantse gemeenten met serieuze waterproblemen. “Er is donderdag dubbel zo veel water verbruikt als normaal, ondanks onze oproep van woensdagavond om zuinig om te springen met kraantjeswater”, zegt Kathleen De Schepper van De Watergroep.",Amper water uit de kraan in veertien Vlaams-Brabantse gemeen...,nl
7646,ANALYSE. Open Vld krijgt met Egbert Lachaert nieuwe voorzitter en nieuwe naam\n\nMet een overtuigende score van 61 procent is Kamerfractieleider Egbert Lachaert verkozen tot nieuwe ...,Geen blanco cheque,nl
7647,"Genk / As -\n\nEen 21-jarige Genkenaar zit sinds woensdag in de gevangenis van Hasselt opgesloten. De man werd dinsdagavond gearresteerd bij een controle op de Kielenswenbergweg in Winterslag nadat agenten van de politiezone CARMA in de auto een hoeveelheid cannabis en cash geld vonden. Bij een huiszoeking in As werd nog eens 16.000 euro en drugs gevonden. De politie nam het geld, de drugs, de auto en de gsm in beslag.",Duizenden euro’s cash geld en wiet gevonden bij stempelende ... (Genk),nl
7648,"Kunnen de zomerkampen van de jeugdbewegingen en de speelpleinwerking de komende maanden al dan niet doorgaan? Daarover valt normaal gezien vandaag een beslissing, bevestigt Vlaams minister van Jeugd Benjamin Dalle (CD&V) vrijdagmorgen aan VRT NWS.\n\nDalle zei een week geleden al dat het voorbereidende werk klaar was, en dat er snel een beslissing moest vallen. Zo zouden er ook draaiboeken klaarliggen over de te nemen veiligheidsmaatregelen.\n\nKinderen en jongeren hebben nog maar een erg beperkt zicht op een afbouw van de coronamaatregelen. Sommigen kunnen weer naar school, maar buitenactiviteiten zijn nog steeds beperkt. Zo zijn speelpleinen nog steeds afgesloten. Skateparken en sportterreinen zijn niet meer overal afgesloten, maar er moet wel een volwassene toezicht houden. “Zeker jongeren die in moeilijke omstandigheden opgroeien hebben nu meer dan ooit nood aan ruimte en perspectief”, zei Dalle daar zelf vorige week nog over.\n\nLEES OOK. Honderdduizenden jongeren wachten al weken op nieuws over jeugdkampen",Minister Dalle: “Vandaag duidelijkheid over kampen en speelpleinwerking”,nl
7649,ANALYSE. Open Vld krijgt met Egbert Lachaert nieuwe voorzitter en nieuwe naam\n\nMet een overtuigende score van 61 procent is Kamerfractieleider Egbert Lachaert verkozen tot nieuwe ...,Verre export smelt weg,nl
7650,"Bayern München zal 460.000 euro doneren aan amateurclubs uit het voetbal en andere sporten in de deelstaat Beieren. Dat heeft de Duitse grootmacht vrijdag bevestigd.\n\nBayern doet de geste om de amateurverenigingen financieel te helpen tijdens de coronacrisis, die hard toeslaat in de sportwereld. Het bedrag is afkomstig van fans die hun geld niet terugvroegen, nu het seizoen in de Bundesliga kan hervatten maar achter gesloten deuren.\n\n“Dit is niet het moment om naar onszelf te staren”, zegt Uli Hoeneß, erevoorzitter van Bayern. “We hebben in onze maatschappij nood aan optimisme en solidariteit.”",Bayern München doneert 460.000 euro aan amateurclubs,nl
7651,"Minister van Buitenlandse Zaken Philippe Goffin (MR) hoopt dat we vanaf midden juni opnieuw op reis kunnen binnen Europa. Dat heeft hij gezegd bij VRT Nieuws.\n\nLIVE. Volg hier alle ontwikkelingen over het coronavirus\n\nGoffin staat in overleg met de buurlanden en de rest van Europa om te bekijken en bespreken wat mogelijk is op het vlak van toerisme. Door het coronacrisis zijn veel grenzen afgesloten, en het is onduidelijk wanneer die weer open zullen gaan. Maar de minister is hoopvol, zo zegt hij.\n\n“Het is nog wat vroeg en ik zou liever met meer zekerheid kunnen zeggen dat de Belgen deze zomer op reis kunnen vertrekken”, zegt hij bij VRT Nieuws. “Het is de Nationale Veiligheid die beslist. Maar het klopt dat we in een voorbereidingsfase zitten die moet leiden tot een ‘go’. Ik hoop dat het mogelijk zal zijn. We werken ook in overleg met onze Europese buren.”\n\nHet is voorwaardelijke hoop, zegt de minister, en hij denkt tegen midden juni duidelijkheid te hebben over de reismogelijkheden. “We weten dat Belgen graag op reis gaan.” Een beslissing tussen 8 en 15 juni noemt hij “realistisch”.\n\nEnkele landen gaven al aan dat ze komende zomer heel graag toeristen zouden ontvangen, omdat die erg belangrijk zijn voor de economieën. Zo gaan de grenzen van Italië op 3 juni weer open voor toeristen uit andere Europese landen. In eigen land ligt voorlopig alleen vast dat de luchthaven van Charleroi weer open gaat voor passagiersvluchten op 15 juni.",Minister Goffin: “Reizen in Europa weer realistisch vanaf midden juni”,nl
7652,Diest / Tessenderlo - Een 38-jarige chauffeur uit Tessenderlo zijn auto is in beslag genomen omdat hij bij een controle in de Antwerpsestraat in Diest geen geldig verzekeringsbewijs voor zijn voertuig kon voorleggen. De man krijgt zijn voertuig pas terug als hij zich in orde heeft gesteld met de verzekeringsmaatschappij. Hij riskeert later voor de rechter te moeten verschijnen wegens het rijden zonder verzekering.,Niet verzekerde auto van Looienaar in beslag genomen,nl
7653,"Antwerpen - Axel Daeseleire (rechts) heeft woensdagmiddag samen met de Lions Club Antwerpen Marnix Zuid duizend FFP2-mondmaskers gedoneerd aan het Sint-Vincentiusziekenhuis.\n\nDe acteur heeft daar tien dagen in een kunstmatige coma gelegen nadat hij in maart opgenomen was met Covid-19, de longaandoening die het coronavirus veroorzaakt. Met de actie wilde Axel Daeseleire, die naar eigen zeggen begonnen is aan een tweede leven, andermaal zijn uitdrukkelijke dank en steun tonen. “Omdat ik er zonder die mensen niet meer zou zijn. Dat klinkt heel fatalistisch, maar het is zo.”\n\nLEES OOK. Axel Daeseleire verloor 11 kilogram tijdens coronabehandeling\n\nLEES OOK. Axel Daeseleire bedankt ziekenhuispersoneel: “Zonder die mensen zou ik er niet meer zijn”",Axel Daeseleire schenkt 1.000 mondmaskers aan ziekenhuis waar hij voor zijn leven vocht,nl
7654,"Als de jeugdbewegingen binnenkort groen licht zouden krijgen van de Veiligheidsraad om zomerkampen te organiseren, zal dat waarschijnlijk iets soberder gebeuren. “Door de lockdown zijn veel inkomsten van fuiven en activiteiten weggevallen. Geld dat onze groepen gebruikten voor extra uitstapjes op kamp”, zegt Erwin Cools, directeur van Chiro.\n\nHonderdduizenden jongeren - en hun ouders - wachten nu al weken op verlossend nieuws over het kamp van de Chiro, de Scouts of de KSA. En ook de nationale besturen hopen snel duidelijkheid te krijgen. ...",Honderdduizenden jongeren wachten al weken op nieuws over jeugdkampen,nl
7655,"“Door corona is 1,5 meter afstand houden het nieuwe normaal. Maar lukt het altijd om die regel na te leven?” Met die woorden kondigt Rode Kruis Nederland een video aan met scheidsrechter Kevin De Blom. De man met 352 Eredivisie-wedstrijden (en 9 partijen in België) op z’n palmares maakt daarin mensen in Den Haag attent op de bekendste der coronamaatregels. Hij droeg zijn plunje, had zijn kaarten op zak, een spuitbus en ook nog een vlag. En de VAR, die was ook aanwezig.","Hier waken een professionele scheidsrechter en de VAR over de 1,5 meter regel: “Jullie krijgen een rode kaart!”",nl
7656,Politie neemt egel in beslag die al twee jaar opgesloten zat in kattenhok\n\nRegio\n\nDe politie heeft vorige week vrijdag een egel die al twee jaar in een kooi gevangenzat bevrijd. Het dier zat al die tijd opgesloten in een bench voor katten waardoor zijn bewegingsvrijheid beperkt was...\n\nLees verder,Gemeenteraad opnieuw live te volgen op maandag 25 mei!,nl
7657,"Mogen er binnenkort meer kinderen naar school? Daarover wordt vandaag druk vergaderd tussen de onderwijskoepels, de vakbonden en onderwijsminister Ben Weyts (N-VA). Het eerste, tweede en zesde leerjaar hebben net als het zesde middelbaar hun eerste lesweek achter de rug, en daarom is het tijd voor evaluatie. Als het goed is, mogen volgende week vrijdag ook de leerlingen uit het tweede en het vierde middelbaar weer naar school.",Minister Weyts ontkracht gerucht over heropening kleuterscho...,nl
7658,"Javier Tebas, voorzitter van de Spaanse Liga, zegt dat clubs en spelers uitkijken naar een hervatting van de competitie midden juni. De finale beslissing ligt echter in handen van de Spaanse gezondheidsautoriteiten.\n\n“Clubs, bestuurders, spelers en refs zijn er allemaal op gebrand om het seizoen te hervatten”, zei Tebas vrijdag. “Maar de competitie kan enkel herstarten als de gezondheidsautoriteiten het mogelijk achten. Samenwerking met de Spaanse Sportraad CSD en voetbalbond RFEF zal de sleutel vormen.”\n\nTebas liet eerder blijken dat hij hoopt dat de wedstrijden weer kunnen hervatten op vrijdag 12 juni, met de derby tussen Sevilla en Betis. Volgens de Spaanse radio Cadena Cope stapte de Liga ondertussen af van dat idee. Een van de grootste obstakels bij de herstart kunnen de regionale verschillen zijn in Spanje bij de versoepelingen van de coronamaatregelen. Dit zou als gevolg kunnen hebben dat in bepaalde regio’s duels mogelijk zijn, maar in andere nog niet. De Liga kijkt daarom naar de regering om dit probleem te voorkomen.",Spaanse Liga wacht voor hervatting op groen licht autoriteit...,nl
7659,"De ingewikkelde Belgische staatsstructuur maakt dat in de coronacrisis soms dagen verkwist worden aan overleg tussen beleidsniveaus. Dat concludeert Het Laatste Nieuws uit 60 verslagen die de Vlaamse overheid publiek heeft gemaakt.\n\nDe verslagen van de Taskforce Covid-19 Zorg, die de crisis in de Vlaamse woon-zorgcentra moest bezweren, zijn online verschenen. De belangrijkste les die de krant uit de verslagen trekt, is dat België soms een nodeloos ingewikkelde warboel is.\n\nToen de thuisverpleegkundigen bij de Vlaamse overheid aanklopten omdat ze dringend mondmaskers en ander beschermingsmateriaal nodig hadden, duurde het bijvoorbeeld 24 uur voor duidelijk was dat ze enkel door het federale niveau van maskers voorzien mogen worden. Ook in het debat over de bredere teststrategie ging tijd verloren.",Belgische warboel maakt coronacrisis nog zwaarder,nl
7660,"Zichen-Zussen-Bolder\n\nRiemst - In deze coronatijd geven verenigingen een attentie aan hun leden. Ook de Landelijke Gilde Zichen-Zussen-Bolder bezorgde op 15 en 16 mei aan ieder lid een zakje van 5 kilo aardappelen.\n\nOm al haar leden een hart onder de riem te steken in deze moeilijke tijden, brachten enkele bestuursleden een zakje aardappelen met een briefje naar hen.\n\nDit initiatief werd bij de leden warm onthaald. Ook een dankjewel aan boer Koen Vrancken voor het schenken van 500 kilo aardappelen!",Landelijke Gilde Zichen-Zussen-Bolder schenkt leden een zakj... (Riemst),nl
7661,"Als het aan zakenman Roberto Leven Siano ligt, wordt bij Vasco Da Gama een heus ‘Dream Team’ samengesteld. De Braziliaan wil later dit jaar de voorzittersverkiezingen winnen en belooft de supporters nu al gouden bergen.\n\nLeven Siano is van plan om enkele topspeler te contracteren. Yaya Touré (37) heeft al toegezegd. Zlatan Ibrahimovic, Mario Balotelli, Sebastian Giovinco en Alex Teixeira moeten volgen en zijn naar verluidt al benaderd.\n\nDe eventuele transfer van Touré (ex-FC Barcelona, Manchester City én Beveren), werd aangekondigd via het Instagram-account van Leven Siano. “Hallo, mijn naam is Touré Yaya. Ik wil Roberto bedanken dat hij mij in dit project wil betrekken. Ik kan niet wachten tot ik alle fans van Vasco kan ontmoeten”, aldus Touré.\n\nDe Ivoriaanse middenvelder zit zonder club zit nadat hij afscheid nam van de Chinese tweedeklasser Qingdao Hunghai. Eerder leek hij nog over te stappen naar Botafogo, maar die transfer ketste alsnog af nadat de club hem in een video al had verwelkomd.\n\nDe verkiezingen bij Vasco Da Gama vinden later dit jaar plaats. Het is nog onduidelijk op welk datum exact. De club uit Rio de Janeiro heeft vier Braziliaanse titels, een Braziliaanse beker en een Copa Libertadores op haar palmares staan.",Yaya Touré moet eerste puzzelstukje zijn richting ‘Dream Team’ van Braziliaanse topclub: “Hallo!”,nl
7662,"Vanaf maandag 25 mei kan je opnieuw speelgoed lenen in de speelotheek. Foto: FrMi\n\nHeers - Vanaf maandag 25 mei kan je, op afspraak, opnieuw speelgoed lenen in de speelotheek.\n\nBezoekers moeten zich wel aan de nieuwe spelregels houden. “Je moet eerst telefonisch een afspraak maken”, zegt Sonja Doomen van Sociale Zaken. “Aan de buitendeur hangt een bel, je belt aan en wacht tot de medewerker de deur komt openen. Je mag maximaal een half uur in de speelotheek blijven. Je ontsmet je handen bij het binnenkomen en volgt de looplijnen. Uiteraard moet je de afstandsregel blijven respecteren. Je komt ook best alleen, uitzonderlijk mag er één kind meekomen.”\n\nEen afspraak maken kan via 011/48.01.17 of 0473/30.14.39.",Speelotheek weer open op afspraak,nl
7663,"Bornem -\n\nEen inbreker is donderdagavond geklist nadat buurtbewoners van de Horzelstraat en Houtenmolenstraat in Bornem de achtervolging hadden ingezet. De boef liep in een bosje in de buurt en kon daar worden ingesloten. Zo kon de politie hem inrekenen. Naar een tweede verdachte werd nog ruim twee uur gezocht met een speurhond en een helikopter, maar hij kon ontkomen.",Buurtbewoners sluiten betrapte inbreker in: “De adrenaline g... (Bornem),nl
7664,"Het is nu ook bij VTM-soap Familie gedaan met de coronapauze. Na tien weken worden de opnames op 2 juni hervat. Daar zullen kussen, knuffels en aanrakingen bij horen als een scène erom vraagt. Om dat toe te laten, hebben enkele acteurs een collega toegelaten tot hun bubbel. Dat schrijft Het laatste nieuws.\n\nHalf maart beslisten zowel de makers van de Eén-soap Thuis als VTM-soap Familie om de opnames van nieuwe afleveringen stop te zetten. Op een tv-set anderhalve meter afstand bewaren is namelijk geen evidentie. Maar toch worden na bij Thuis ook bij Familie de opnames hervat.\n\nVanaf 2 juni zullen de vaste acteurs daarom weer ruziën, kussen en knuffelen zoals voordien. “Veel soapkoppels worden door onze kijkers aanzien als echte geliefden, en dat gevoel willen we behouden”, zegt creative producer Wim Feyaerts in Het laatste nieuws. “Intimiteit hoort daarbij, maar door corona kon dat niet meer.”\n\nDaarom wordt een ‘circle of trust’ in het leven geroepen. Enkele acteurs die in de reeks een koppel vormen breiden hun bubbel, bestaande uit hun gezinsleden en maximaal vier andere mensen, uit met een collega-acteur. “Daardoor lossen we dat probleem op. Niet alleen als personages beloven ze elkaar trouw, maar dus ook naast de set. Alle acteurs aan wie we dat voorstel deden, zagen dat zitten. Zo kunnen zij dus met fysiek contact spelen.” Acteurs die niet in elkaars bubbel zitten, houden wel anderhalve meter afstand op de set.\n\nViroloog Marc Van Ranst gaf zijn goedkeuring voor die manier van werken. “Ook de fictiesector zoekt creatieve oplossingen om veilig te kunnen werken. Als de ‘Familie’-acteurs in overleg met hun gezinnen elkaar opnemen in hun bubbel, dan worden ze nog een beetje meer familie.”",Coronapauze bij ‘Familie’ is voorbij: koppels in soap vormen ook in echte leven ‘bubbel’,nl
7665,"“Internazionale heeft de Champions League gewonnen. De club uit het Italiaanse Milaan won de finale in Madrid met 0-2 van Bayern München.” Met die inleiding begon onze chef voetbal Ludo Vandewalle aan zijn matchverslag van de Champions League-finale op 22 mei 2010. Dag op dag tien jaar geleden dus. De Nerazzurri van José Mourinho pakten toen zelfs de ‘treble’.\n\nInter vierde de verjaardag van die historische gebeurtenis met een speciale video:\n\nHieronder vindt u ons matchverslag van toen:\n\nDiego Milito speelde vorig seizoen nog bij Genoa. Elke topclub had er wel eens zijn oog laten opvallen maar geen enkele had genoeg geloof om de al 30-jarige Argentijn een vet betaald contract te geven. José Mourinho en Inter Milaan namen de gok. Het resultaat is dat er een Italiaanse landstitel, beker én de Champions League-trofee in de prijzenkast staan.\n\nDiego Milito was vorige week op de laatste speeldag nog met een treffer beslissend in de Italiaanse titelstrijd. Hij scoorde zelfs twee keer om de treble, de eerste in de geschiedenis van Inter, binnen te rijven. De man is gewoon in de vorm van zijn leven. In de competitie trof hij al 22 keer raak en in de Champions League scoorde hij zijn vijfde en zesde treffer. Straks is hij ook op het WK te bewonderen.\n\nLet wel, Inter Milaan heeft de Champions League vooral gewonnen omdat het in zijn geheel de betere voetballers heeft. Achter Milito staat immers een Wesley Sneijder die na zijn afwijzing door Real Madrid alleen maar beter is geworden. Een onmisbare schakel in het omschakelingsvoetbal dat Inter speelt.\n\nToenmalig Bayern-trainer Louis van Gaal. Foto: REUTERS\n\nRobben gepest\n\nBayern begon wel het beste aan de wedstrijd. Robben zetten zich op rechts door maar Olic rondde niet goed af. Daarna appelleerde Van Buyten voor een strafschop. Bij een luchtduel dat zich boven het hoofd van onze landgenoot afspeelde, raakte Maicon het leer met de hand. De Engelse topref Webb zag er evenwel geen graten in.\n\nPas na die commotie kwam Inter opzetten. De wedstrijd was dan al ruim een kwartier ver. Sneijder trapte een van zijn gevaarlijke vrije trappen en Butt moest zich behoorlijk reppen. Aan de overkant besloot Robben in een kansrijke positie over.\n\nDaarna gebeurde bijna een kwartier niks. De wedstrijd verviel in een grote saaiheid maar plots was Inter daar. Julio Cesar trapte uit, Milito won het kopduel van Demichelis en spurtte als een speer weg. Sneijder bediende hem perfect en de Argentijn liftte het leer voorbij Butt binnen (1-0).\n\nNa de voorsprong ging Inter nog wat meer verdedigen. Barcelona geraakte er in de halve finale amper doorheen, wat zou het minder getalenteerde Bayern daar dan wel in slagen? De Duitsers moesten uitsluitend rekenen op de flitsen van Robben en Olic. Mourinho, ex-trainer van Robben bij Chelsea, had zijn spelers duidelijk de opdracht gegeven om Robben met venijnige tikjes op de zenuwen te werken. De valgrage Robben lag dan ook om de haverklap op de grond. Er werd wel een angel uit het spel van Bayern gehaald.\n\nInter toonde voorts dat het de koning van de omschakeling is. Enkele minuten later was er een langgerekte dubbelpass Sneijder-Milito. De Nederlander plaatste het leer te zwak op het lichaam van Butt. Bayern kon er in de slotfase van de eerste helft alleen nog schotjes van Van Bommel en Müller tegenoverstellen.\n\nSnediger Bayern\n\nNa de rust begon Bayern snediger. Olic legde klaar voor Müller die helemaal vrij op Julio Cesar besloot. Inter reageerde meteen langs Pandev. Butt haalde zijn schot uit de bovenhoek. Inter liet Bayern komen. Altintop schoot in de korte hoek naast. Julio Cesar had puike reddingen in huis op pogingen van Müller en Robben.\n\nMilito zette evenwel de kroon op zijn sterk seizoen. Met nog iets meer dan tien minuten te gaan schakelde hij Van Buyten uit en duwde de 2-0 voorbij Butt.\n\nIn de halve finales schakelde Inter het Barcelona van Pep Guardiola en ex-speler Zlatan Ibrahimovic uit. Foto: BELGAIMAGE\n\nMourinho-mania\n\nJosé Mourinho haalde zijn vijftiende trofee als trainer binnen, de twee League Cups met Chelsea niet meegerekend (die worden niet in elk land georganiseerd). Hij begon pas in 2003 met Porto met het verzamelen van prijzen. In zeven jaar zit hij al aan een indrukwekkend aantal.\n\nDoor winst in de Champions League heeft Inter de unieke ‘treble’ te pakken. De club van trainer José Mourinho werd in eigen land namelijk landskampioen en won er ook de beker.",Tien jaar geleden werd Arjen Robben “gepest” en won José Mourinho de ‘treble’ met Inter: dit was ons matchverslag van toen,nl
7666,"Beringen - Zaterdag 23 mei, samen bestellen we 100.000 take-out maaltijden om de horeca te steunen. Bestel take-out, registreer jouw virtuele tafel en maak kans op een bekende gast. Samen steken we de lokale horeca een hart onder de riem en organiseren we de grootste online buurtbistro van België. Spreek een tijdstip af met je virtuele gasten en nodig hen uit voor een online video gesprek op 23/5 mei.\n\nOnline ontbijt, brunch, lunch, apero, diner,… alles kan zolang je maar in je kot blijft, iets lekkers bestelt en geniet met vrienden, familie of buren via online video!",Grootste Buurtbistro in Beringen,nl
7667,"Het moet een vreemde ervaring zijn geweest voor de badgasten in Vlissingen. Donderdagavond rond 18 uur voer het Portugese containerschip Valdivia wel heel dicht langs de kust.\n\nEven leek het schip recht op het strand af te komen, maar het maakte nog een scherpe bocht en kon probleemloos verder varen, op weg vanuit Antwerpen naar de Finse hoofdstad Helsinki.\n\nVolgens het agentschap Maritieme Dienstverlening en Kust was er een Vlaamse loods aan boord, al is het niet zeker of er een fout is gebeurd. “Het was een indrukwekkend manoeuvre. De feiten worden nu onderzocht door de Commissie Nautische Veiligheid Scheldemonden”, zegt woordvoerster An Truyts.\n\nNederlandse collega’s van de Rijkswaterstaat spreken over een stevige ebstroom. Daardoor zou het schip buiten de boeienlijn hebben gevaren.\n\nAfgelopen zomer vond een soortgelijk incident plaats. De Bonny River, van de Zwijndrechtse baggeraar Deme, voer toen ook vlakbij en veroorzaakte een twee meter hoge vloedgolf. Zoerselnaar Tom Knaepkens trok toen snel een kleuter uit het water.",VIDEO. Opmerkelijke beelden: containerschip lijkt strand van...,nl
7668,"Kalmthout -\n\n75 jaar geleden bedacht Willy Vandersteen Suske en Wiske. 115 verhalen uit die reeks zijn gemaakt door Paul Geerts, net 83. Stelt Standaard Uitgeverij toch niet aan Paul Geerts voor om 18 jaar na zijn pensionering nog één keer een Suske en Wiske te maken. Die hommage, ‘De Preutse Prinses’, is nu een feit. “Blij dat ik zat, anders was ik omgevallen.”",Paul Geerts tekent nog één keer Suske en Wiske: “Ik heb ze getekend zoals ik ze altijd getekend heb”,nl
7669,"De voormalige Duitse topvoetballer Uwe Seeler ligt in het ziekenhuis. De 83-jarige Seeler, clubicoon van Hamburger SV, heeft volgens Duitse media bij een val in huis zijn heup gebroken. Hij moet een operatie ondergaan.\n\nSeeler maakte meer dan vierhonderd doelpunten voor HSV, de club waarmee hij in 1960 kampioen van Duitsland werd. Met de nationale ploeg verloor de spits in 1966 als aanvoerder de WK-finale tegen gastland Engeland. Vier jaar later pakte Seeler met West-Duitsland brons op het WK in Mexico. In 72 interlands maakte hij 43 doelpunten.\n\nSeeler is een hartpatiënt en heeft al een tijdje een broze gezondheid. Desondanks liet hij zich voor de coronacrisis nog regelmatig zien in het stadion van HSV.",Duitse voetballegende Uwe Seeler ligt na val in ziekenhuis: operatie is onvermijdelijk,nl
7670,"Regio\n\nHeel zeker weten ze het nog niet, maar bij het Provinciaal Natuurcentrum hebben ze er goeie hoop in dat het deze zomer mee gaat vallen met de hinder door processierupsen.\n\nLees verder",Inbraak in Karrestraat,nl
7671,"Zeger Van Noten (24) was tot eind vorig jaar een onbekende student marketing uit Deurne. Maar in Kamp Waes ontpopte de Deurnenaar met het stotterprobleem zich tot publieksfavoriet. De sportieveling plukt nog steeds de vruchten van zijn deelname en heeft nu zelfs een eigen tv-programma. Dat neemt hij thuis op in Deurne. “Nu iedereen weet dat ik stotter, kan ik er beter over praten en hoef ik het ook niet meer te verbergen.”",De favoriete plekken van Zeger Van Noten: “Op den Antwerp heb ik meer bier gedronken dan waar ook”,nl
7672,"Koersliefhebbers moeten het deze zomer zonder ‘Vive le vélo’ doen. Maar toch schuift Karl Vannieuwkerke (49) aan zijn tafel. In ‘Vive la vie’ heeft hij het voor een keer niet over de Tour, wel over het leven na corona. “Eens niet over sport praten, dat bevalt me.”\n\nOmdat de Ronde van Frankrijk is uitgesteld tot september, verdwijnt in juli ook Vive le vélo uit het avondschema van Eén. Dat houdt Karl Vannieuwkerke niet tegen om de baan op te gaan met een talkshow. Vive le vélo wordt Vive la vie, een praatprogramma met iedere avond twee bekende gasten op een bijzondere plek in Vlaanderen. Vannieuwkerke voelt hen aan de tand over het dagelijkse leven dat zich weer op gang trekt en probeert zo wat gezelligheid binnen te brengen in de huiskamers tijdens een voorts lege zomermaand.\n\n“Opdrachten buiten de sport zijn me voorbije jaren uitstekend bevallen”, zegt Vannieuwkerke. “Maar ook de goesting om rond te trekken in Vlaanderen was groot. Dus proberen we met Vive la vie de mensen mee te nemen op een positieve golf, en hen ondertussen te laten genieten van de schoonheid van ons land.”\n\nHoe de talkshow er precies zal uitzien en wie de gasten worden, maakt Vannieuwkerke pas later bekend. Zal wel aanwezig zijn: de tafel van Vive le vélo. Maar dat zullen enkel de praatgasten merken, want door de coronomaatregelen gaat de VRT er voorlopig van uit dat het programma zonder publiek wordt opgenomen. Vive la vie gaat in juli van start op Eén.","Geen ‘Vive le vélo’ in juli, wel ‘Vive la vie’",nl
7673,"Terwijl andere theatergezelschappen video-opnames van voorstellingen online zwieren, gooit SKaGeN het over een andere boeg. Om het verhaal van Emmi en Leo te volgen, hoef je alleen maar regelmatig je WhatsApp te checken.",‘Emmi en Leo’ van SKaGeN: Theater via WhatsApp,nl
7674,"Dat Giorgio Chiellini een boek heeft geschreven, is intussen bekend. En dat die voor heel wat heisa zorgt ook. Vrijdag kwam er opnieuw reactie op de biografie van de Italiaanse topverdediger.\n\nDe Juventus-kapitein haalde eerder al de pers toen hij ex-ploegmaats Mario Balotelli en Felipe Melo meedogenloos met de grond gelijkgemaakte. Maar ook de vandaag jarige Arturo Vidal moest het ontgelden in het boek. Volgens Chiellini dronk de Chileense middenvelder in zijn periode bij de Oude Dame (2011-2015) regelmatig alcohol. “Het was een zwakte van Vidal”, klinkt het.\n\nMet die beschuldigende vinger kan de huidige Barcelona-speler echter niet lachen. “Ik begrijp niet waarom iemand zulke dingen moet zeggen”, aldus Vidal in een interview op Instagram. “In het voetbal zijn er ongeschreven regels. Het stoorde me toen ik het las, maar gelukkig schreef hij ook dat ik een echte kampioen ben. Maar de aandacht van de media gaat natuurlijk naar de slechte dingen.”\n\nDe Chileen ontkende niet graag eens iets te drinken. “Ik ben een mens, zoals iedereen. Ik werk hard, maar als ik toestemming heb van de club ga ik met vrienden naar een BBQ bijvoorbeeld. Als ik volledig geconcentreerd moet zijn, dan ben ik dat ook. Maar als ik plezier mag beleven, dan doe ik dat. Ik heb nooit iets gedaan dat niet kon of mocht.”\n\nFoto: AFP\n\nSuarez\n\nIn zijn boek komt Chiellini ook terug op het beruchte ‘bijtincident’ met Luis Suarez. De Uruguayaanse spits zette op het WK van 2014 zijn tanden in de schouder van de Italiaan, die toen na een 1-0-nederlaag werd uitgeschakeld met de Squadra Azzurra. Suarez ontsnapte aan rood, maar werd nadien voor vier maanden geschorst.\n\nDe straf had nog hoger kunnen zijn, maar Chiellini deed een goed woordje voor de spits. “Er was niets geks gebeurd die dag”, aldus de Italiaan. “Ik moest op Edinson Cavani verdedigen, maar plots voelde ik dat Suarez in mijn schouder had gebeten. Dat was zijn manier om directe confrontaties aan te gaan en, om eerlijk te zijn, dat was ook mijn manier. Wij zijn op dat vlak een beetje identiek. Ik bewonder zijn gif, zeg maar. Zijn excuses waren dan ook onnodig. Ik ben ook een klootzak op het veld en daar ben ik trots op. Boosaardigheid hoort bij het spelletje en is dus zeker niet ongepast. Daar bewonder ik Suarez ook net voor.”",Chiellini blijft heisa veroorzaken: Italiaanse verdediger bewondert bijtende “klootzak” Suarez en schoffeert ex-ploegmaat,nl
7675,"Hasselt - In de Limburgse ziekenhuizen hebben de afgelopen 24 uur vier mensen de strijd tegen het coronavirus verloren. Ook in de woonzorgcentra in onze provincie werden twee nieuwe sterfgevallen gerapporteerd.\n\nHet Ziekenhuis Oost-Limburg meldt vandaag twee nieuwe corona-overlijdens. Het Sint-Trudo Ziekenhuis in Sint-Truiden en het AZ Vesalius in Tongeren moesten elk één sterfgeval betreuren. In de overige Limburgse ziekenhuizen waren er geen overlijdens. Enkel van het Mariaziekenhuis Noord-Limburg in Pelt bereikten ons geen cijfers. Sinds de uitbraak van de pandemie stierven al minstens 405 patiënten met Covid-19 in de Limburgse ziekenhuizen.\n\nOpvallend is ook dat de druk op de ziekenhuizen opnieuw lichtjes toeneemt. Vandaag liggen er 112 coronapatiënten in de Limburgse ziekenhuizen, dat zijn er vijf meer dan afgelopen dinsdag nog het geval was. De toename is het opvallendst in het AZ Vesalius in Tongeren. Daar steeg het aantal patiënten met Covid-19 in twee dagen tijd van tien naar vijftien opgenomen personen. In de twee grootste Limburgse ziekenhuizen, het ZOL en het Jessa Ziekenhuis, blijven de cijfers wel dalen. In beide ziekenhuizen zijn vandaag nog precies 37 patiënten met Covid-19 opgenomen, dat zijn er zowel in Genk als in Hasselt drie minder dan gisteren.\n\nIn de woonzorgcentra in onze provincie werden de afgelopen 24 uur twee nieuwe overlijdens gemeld, wat het totale sterftecijfer in de Limburgse woonzorgcentra naar 513 brengt.",Vier nieuwe corona-overlijdens in Limburgse ziekenhuizen,nl
7676,"De tent van ‘Bake off Vlaanderen’ blijft nog even dicht, maar nu al zet Wim Opbrouck (51) een nieuwe lading bakkers aan het werk. In ‘Bake off @ home’ wagen bekende Vlamingen zich aan de strafste recepten van de voorbije seizoenen. Naast Annelien Coorevits en Xavier Taveirne doet ook fervent hobbykok Bart Kaëll mee. “Maar geen idee hoe dit zal aflopen. Bij de laatste taart die ik serveerde, was de onderkant van het deeg nog helemaal nat.”",Bart Kaëll test samen met andere BV’s zijn bakkunsten in ‘Bake off @ home’: “Luc is perfecte proefkonijn”,nl
7677,"De opkomende klimaatopwarming brengt allerlei gezondheidsproblemen met zich mee. Zo evolueert Europa naar een perfecte habitat voor de tijgermug, die tropische ziektes kan dragen. De Molse onderzoeksinstelling VITO en het Zoerselse databedrijf Avia-Gis hebben kaarten samengesteld die de beleidsmakers moeten wakkerschudden.\n\nNet zoals een stijgende zeespiegel is ook een veranderende gezondheidstoestand een direct gevolg van de klimaatopwarming. Het pollenseizoen verschuift bijvoorbeeld en er zijn meer hittegolven. Ook de ...","Europees klimaat wordt steeds gunstiger voor tijgermug, zeker in onze steden",nl
7678,"AA Gent leent de Zweedse centrale middenvelder Eric Smith uit aan IFK Nörrkoping. Dat heeft het Zweedse team, waar de Buffalo’s hem in de zomer van 2018 wegplukten, bevestigd.\n\nDe 23-jarige Smith kon in de Ghelamco Arena niet echt potten breken en kwam bij AA Gent slechts drie wedstrijden in actie. Tussendoor werd hij ook al een halfjaar uitgeleend aan het Noorse Tromsø IL.\n\nSmith speelde, toen Gent hem aantrok, twee jaar voor IFK Nörrkoping en doorliep daarvoor de jeugdreeksen van Halmstad. Hij werd ook meerdere malen geselecteerd voor de Zweedse nationale jeugdselecties. België was zijn eerste buitenlandse avontuur.",AA Gent leent Zweed Eric Smith uit aan Norrköping,nl
7679,"Beringen - De interculturele raad organiseerde in samenwerking met stad Beringen van 29 april tot 13 mei een voedselinzameling. Gedurende twee weken konden klanten van deelnemende supermarkten producten met een lange houdbaarheid aankopen ter ondersteuning van deze actie. De interculturele raad verdeelde de gevulde pakketten op woensdag 20 mei aan de meest kwetsbare gezinnen. “De actie is een succes” laat burgemeester Thomas Vints weten. “We hopen soortgelijke solidariteitsacties in de toekomst te kunnen herhalen.” Elk pakket bestaat uit enkele basisproducten zoals suiker - koffie – thee – smeerboter – olie – spaghetti – pasta – eieren – confituur – choco – bloem – rijst– linzen – groenten in blik – tomatenblokjes – tomatenpuree – pastasaus – zout – fruitsap – kaas – worstjes – handzeep – douchegel - shampoo en tandpasta. Maar ook groenten en fruit waren te vinden in elk pakket. Olie, spaghetti, pasta en groenten in blik werden het meeste gedoneerd. Daarnaast ontvingen we ook nog producten zoals chocolade, koekjes, visconserven, chips, dadels, honing, limonade … Die producten worden verdeeld over de pakketten.\n\nDe voorzitter van de interculturele raad, Necdet Erol is erg tevreden over het resultaat van deze solidariteitsactie: “Ik wil graag alle deelnemende supermarkten, weldoeners, vrijwilligers en leden van het dagelijks bestuur van de Interculturele raad bedanken. Samen konden we de voedselpakketten samenstellen.” “Daarnaast bedanken we ook graag uitdrukkelijk de Ahmadiyya Moslim gemeenschap, Semersah en BIF – Milli Görüs voor hun grote bijdrage aan de voedselpakketten. In totaal ontvingen we 1435 euro aan giften, bedankt hiervoor!” vertelt schepen van samenleven Hilal Yalçin enthousiast.\n\nHet is nog maar eens duidelijk geworden dat de Beringenaren ook in deze bijzondere periode niet twijfelen om hun warm hart te tonen voor solidariteitsacties. Schepen Hilal Yalçin vertelt over het succes van de voedselinzameling: “Het is de eerste keer dat dergelijk initiatief in samenwerking met stad Beringen georganiseerd wordt, én wat een succes! We zijn erg blij dat zo veel Beringenaren producten doneerden of een gift deden om de actie te ondersteunen. Allemaal samen hebben we ervoor gezorgd dat 130 kwetsbare gezinnen een extra voedselpakket ontvingen in deze bijzondere en moeilijke periode.”",130 gezinnen krijgen extra voedselpakket,nl
7680,"Het werd woensdagavond een recordaflevering in De container cup want zowel bij de mannen als bij de vrouwen werd de scherpste eindtijd verbeterd. En met geen klein beetje. Wielrenner Greg Van Avermaet gaat de laatste week in als de nieuwe leider, sprintster Hanne Claes is nieuwe primus bij de vrouwen.\n\nGreg Van Avermaet is de enige olympische kampioen die deelneemt aan De container cup en de 35-jarige coureur van Team CCC maakte zijn reputatie van competitiebeest ook binnen de muren van de container helemaal waar. Het begon al met een vijfde looptijd (1.500 meter in 4 minuten en 43 seconden) en de tweede strafste prestatie aan de monkeybars (85 stuks). Met gemiddelde prestaties in het roeien, golf en schieten mocht Van Avermaet als virtuele leider aan de twee laatste proeven beginnen. Met “slechts” 60 kilogram aan de benchpress verloor Van Avermaet wat van zijn pluimen ten opzichte van eerste achtervolger Oliver Naesen, maar in de finale fietsproef bewees de Hammenaar waarom hij “Gouden Greg” is.\n\nVan Avermaet sprintte naar een tweede plaats op de drie kilometer. De beste fietstijd blijft zo in handen van schaatser Bart Swings, maar Van Avermaet verpulverde wel de topchrono van Oliver Naesen in het eindklassement. Met een eindtijd van 9 minuten en 20 seconden doet de olympisch kampioen 28 seconden beter dan Naesen. Met nog zes atleten te gaan gaat Van Avermaet in pole position de slotweek van De container cup in.\n\nEn ook bij de vrouwen sneuvelde woensdagavond het record. Sprintster Hanne Claes onttroonde Jolien D’Hoore, ook al met meer dan 20 seconden. Claes sloeg in de eerste twee proeven een onoverbrugbare kloof met de rest van de vrouwen en hield nadien prima stand. De 28-jarige hordeloopster zette de twaalfde looptijd van alle deelnemers neer. Ze liep op de loopband onder meer beter dan Remco Evenepoel, Victor Campenaerts, Thomas De Gendt en Yves Lampaert. En alleen Dirk Van Tichelt, Greg Van Avermaet en Jonathan Borlée deden beter dan haar 78 monkey bars. In de volgende vijf proeven consolideerde ze haar voorsprong door nooit een zwak moment te kennen. 12 minuten en 6 seconden was de knappe eindtijd, 22 seconden beter dan Jolien D’Hoore. Alleen Elise Mertens kan komende dinsdag Claes nog van de zege houden bij de vrouwen.\n\nTussenstand bij de topsporters\n\n1. Greg Van Avermaet: 09:20:30\n\n2. Oliver Naesen: 09:48:40\n\n3 Tim Brys: 09:48:43\n\n4. Dirk Van Tichelt: 10:03:01\n\n5. Victor Campenaerts: 10:05:43\n\n6. Thibau Nys: 10: 11:21\n\n7. Toon Aerts: 10:13:44\n\n8. Simon Mignolet: 10:16:11\n\n9. Jonathan Borlée: 10:30:32\n\n10. Bart Swings: 10:32:03\n\n11. Thomas Briels: 10:54:48\n\n12. Thomas De Gendt: 10:58:88\n\n13. Yves Lampaert: 11:01:49\n\n14. Remco Evenepoel: 11:08:04\n\n15. Kevin Borlée: 11:17:65\n\n16. Arthur Van Doren: 11:20:92\n\n17. Hanne Claes: 12:06:19\n\n18. Jolien D’Hoore: 12:28:82\n\n19. Pieter Timmers: 12:34:68\n\n20. Hans Vanaken: 12:37:45\n\n21. Fanny Lecluyse: 13:42:81\n\n22. Kirsten Flipkens: 13:57:77\n\n23. Kim Mestdagh: 14:27:49\n\n24. Jaouad Achab: 15:07:17\n\n25. Tessa Wullaert: 15:17:57\n\n26. Nina Sterckx: 16:43:55",Recordavond in ‘De container cup’: imposante Greg Van Avermaet en Hanne Claes doen gooi naar eindzege,nl
7681,"Schoten - Flor Stes is in de nacht van donderdag op vrijdag overleden. De geliefde pastoor van de Schotense Sint-Cordulaparochie was net 78 jaar geworden.\n\nStes overleed in revalidatiecentrum De Dennen in Malle, waar hij verbleef sinds zijn hersenbloeding van begin februari. Dat hij niet meer terug zou keren naar de pastorij van de Sint-Cordulaparochie en daar evenmin zijn taken als priester opnieuw zou kunnen opnemen, was al enige tijd duidelijk. De hoop bestond wel dat de pastoor binnenkort zou kunnen verhuizen naar woonzorgcentrum Sint-Lodewijk in ’s-Gravenwezel, waar hij graag zijn laatste levensjaren had doorgebracht.\n\nDe Schotense gemeenschap verkeert in rouw want de immer vrolijke Flor Stes was niet alleen in katholieke kringen erg geliefd. Dat was vorig jaar nog gebleken toen hij in en rond de Sint-Cordulakerk uitgebreid gevierd werd voor zijn dubbele jubileum: vijftig jaar priesterschap, waarvan veertig jaar in de Sint-Cordulaparochie. Stes onderhield met Jan en alleman goed contacten. Hij was vaak onderweg met de fiets en groette dan iedereen die hij tegenkwam.\n\nDe uitvaart vat Flor Stes zal omwille van de corona-veiligheidsmaatregelen in intieme kring plaatsvinden.\n\nLEES OOK:\n\n• Schotense pastoor Flor Stes (77) moet definitief stoppen na hersenbloeding: “Tijdperk zit erop”\n\n• Jongeren brengen opvallende hulde aan ‘de laatste pastoor’: “Hij is onze beschermengel”",Populaire pastoor Flor Stes (78) overleden,nl
7682,"Bij bijkomende testen hebben vier nieuwe spelers van de Mexicaanse voetbalclub Santos Laguna positief getest op het coronavirus. Dat heeft de Mexicaanse Liga MX donderdag bevestigd, daags nadat bekendraakte dat acht voetballers van het team besmet waren.\n\nIn totaal zijn dus twaalf spelers van Santos Laguna besmet met het coronavirus. Ze moeten zich nu aan zelfisolatie houden om de verspreiding van het virus tegen te gaan. De testen werden afgenomen met het oog op een eventuele hervatting van de training vanaf volgende week. Het Mexicaanse kampioenschap ligt stil sinds 15 maart.\n\nTot dusver kende het Mexicaanse voetbal nog maar twee positieve gevallen, met name Liga-voorzitter Enrique Bonilla, en Alberto Marrero, de voorzitter van San Luis.\n\nOp het moment van de onderbreking van de competitie stond Santos Laguna derde met 17 punten, vijf minder dan leider Cruz Azul.\n\nIn Mexico zijn al meer dan 6.500 mensen overleden aan covid-19.",Vier bijkomende besmettingen bij Mexicaanse voetbalclub Santos Laguna,nl
7683,Politie neemt egel in beslag die al twee jaar opgesloten zat in kattenhok\n\nRegio\n\nDe politie heeft vorige week vrijdag een egel die al twee jaar in een kooi gevangenzat bevrijd. Het dier zat al die tijd opgesloten in een bench voor katten waardoor zijn bewegingsvrijheid beperkt was...\n\nLees verder,Bedeling mondmaskers door de medewerkers van stad Beringen,nl
7684,"Met een zinderende eerste trailer loopt Eén warm voor het tweede seizoen van Undercover, dat op 6 september start. Nu al is het uitkijken naar de nieuwe slechteriken van dienst: Wim Willaert (53) en Sebastien Dewaele (42). Net als in Eigen Kweek spelen ze broers, zij het van de minder sympathieke soort. “De vechtscènes met Tom Waes waren bikkelhard. Maar meteen erna schoten we in een lachkramp.”",Wim Willaert vormt in ‘Undercover 2’ opnieuw een broederpaar met ‘Eigen Kweek’-maatje: “Niets leuker dan de smeerlap spelen”,nl
7685,"Egbert Lachaert wordt de nieuwe voorzitter van Open Vld. Daarvoor haalde de Oost-Vlaming, fractieleider in de Kamer van Open Vld, in de eerste ronde van de voorzittersverkiezingen al voldoende stemmen. Hij haalde in de eerste ronde 61,03 procent van de stemmen. De andere favoriet Bart Tommelein kreeg 29,74 procent van de stemmen. In totaal brachten 16.128 leden een geldige stem uit.\n\nDe bijna 55.000 partijleden konden tot vrijdagmiddag hun stem uitbrengen voor de eerste ronde van de voorzittersverkiezing. Er waren vier kandidaten om Gwendolyn Rutten op te volgen als voorzitter van de Vlaamse liberalen: Bart Tommelein – de burgemeester van Oostende -, Egbert Lachaert – de fractieleider in de Kamer -, Els Ampe en Stefaan Nuytten. Als een van hen in de eerste stemronde 50 procent van de stemmen zou binnenhalen, zou een tweede stemronde niet nodig zijn. Indien dat niet het geval was, zouden de twee kandidaten met de beste score naar de tweede stemronde.\n\n“We sluiten een hoofdstuk af en er opent zich een nieuw”, sprak de kersverse voorzitter net na de aankondiging. Hij maakte meteen duidelijk wat zijn plannen zijn met de partij. “We willen een breed liberalisme uitdragen dat alle groepen in de samenleving kan verbinden.” Hij had ook woorden van lof voor Gwendolyn Rutten, die na 7,5 jaar afzwaait en burgemeester van Aarschot en parlementslid blijft.\n\nLEES OOK: Egbert Lachaert: “Op 1 september moet er een nieuwe regering zijn”\n\n“De leden hebben beslist. De democratie heeft zich duidelijk uitgesproken”, zei Bart Tommelein. Hij hoopt dat de partij de komende periode vooruit kan gaan en een breed volksliberalisme kan uitdragen. Els Ampe bedankte de andere kandidaten voor de sportieve campagne en beloofde voor de basis te blijven knokken. “Ik ben ervan overtuigd dat we met Egbert een nieuw liberaal programma gaan kunnen schrijven, dat inzet op de relance na de coronacrisis”, besloot Nuytten.\n\nFoto: BELGA",Egbert Lachaert volgt Gwendolyn Rutten op als voorzitter van Open Vld,nl
7686,"Een voetballer uit de Franse selectie die in 2018 de wereldtitel won, heeft zijn gouden medaille laten veilen. De medaille, voorzien van een blauw lint met daarop de naam van wereldvoetbalbond FIFA, bracht 71.875 dollar op, omgerekend ruim 65.000 euro. Veilinghuis Julien’s Auctions wilde niet zeggen welke speler de WK-medaille beschikbaar had gesteld voor de online-veiling.\n\nFrankrijk veroverde bijna twee jaar geleden de wereldtitel door Kroatië in de finale in Moskou met 4-2 te verslaan. In de halve finales haalden de uitgekookte troepen van bondscoach Didier Deschamps het van de Rode Duivels met 1-0.\n\nOp de winnaarsmedaille van een van de Fransen kwamen tien biedingen binnen. Via de website van Julien’s Auctions werden ook gouden medailles geveild van het WK 1994 en het WK 2002, beiden gewonnen door Brazilië. Die brachten respectievelijk 44.000 en bijna 46.000 euro op.\n\nDaarnaast gingen diverse spullen van de overleden topbasketballer Kobe Bryant, die eind januari het leven liet bij een helikoptercrash, onder de hamer. De veiling bracht 202.590 dollar (185.000 euro) op, acht keer meer dan verwacht. Handafdrukken van Bryant in een betonplaat leverden, met 75.000 dollar, het hoogste bedrag op.",Franse WK-winnaar veilt gouden medaille voor €65.000,nl
7687,"Antwerpen - Nostalgie flitst luisteraars terug naar de Golden Sixties. Tijdens 60 uur 60s, van donderdag 21 mei om 7u tot zondag om 22u, brengt de zender “onvergetelijke muziek die al zes decennia muzikanten inspireert”. Allerlei bekende Vlamingen komen hun sixtiesverhaal doen.\n\n“Dat er zoveel goeds uit de jaren zestig komt, is natuurlijk algemeen geweten. Dat er zoveel artiesten, vaak ook jonge mensen, nog elke dag door die fantastische periode worden geïnspireerd, daar stond ik toch van te kijken”, zegt Leen Demaré. Zij presenteert op Nostalgie elke zaterdag en zondag tussen 7 en 10u Leen in de Ochtend. In dat programma serveert Demaré niet alleen de beste nummers uit de sixties, “de ideale soundtrack bij het weekendontbijt”, maar ook warme verhalen.\n\nAl vanaf donderdag diepen tal van BV’s voor 60 uur 60s herinneringen en anekdotes op. Onder anderen Marcel Vanthilt, Daan, Olga Leyers, Helmut Lotti, Bart & Winnie Peeters, Marijn Devalck, Bent Van Looy, Johannes Genard, Will Tura, Mark Uytterhoeven, Sam Bettens en Adriaan Van den Hoof vertellen hoe zij nog steeds door de sixties worden geïnspireerd.\n\n“Met 60 uur 60s proberen wij onze luisteraars helemaal mee te nemen, met toffe verhalen, een leuke 60-seconden-quiz en vooral met goeie muziek”, zegt Tina Van den Meersschaut, programmamanager bij Nostalgie. “De voorbije weken kregen we veel goede reacties op onze Classics Top 2020 en The Big 5. Vanaf donderdag richten we graag de spots op The Beatles, The Stones, The Supremes, Janis Joplin, Jimi Hendrix, Dusty Springfield… Kortom, de inspirerende sixties.”\n\nBij de collega’s van Qmusic duiken ze overigens iets minder ver in de tijd. Op die zender begint donderdag de I Love the '10 Top 500.",Nostalgie duikt 60 uur lang in de sixties,nl
7688,"Beringen - Nu de Vlaamse regering het licht op groen zette om de skateparken te heropenen, zullen vanaf morgen, zaterdag 23 mei, ook op het Beringse skatepark jongeren zich voorlopig elke woensdag- en zaterdagnamiddag kunnen uitleven, zij het onder enkele strikte voorwaarden. “Na de beslissing van de Vlaamse overheid zijn we meteen aan de slag gegaan om onze jongeren opnieuw te kunnen laten skaten,” laat schepen van jeugd, Jessie De Weyer weten. Gezien de maatregelen stellen dat er steeds toezicht dient te zijn, zal er vanaf morgen, telkens op woensdag- en zaterdagnamiddag tussen 14.00 uur en 20.00 uur geskatet kunnen worden. In tijdsblokken van anderhalf uur zullen steeds maximaal 20 skaters worden toegelaten. “Wie wil skaten moet zich ter plaatse inschrijven op de aanwezigheidslijst. Indien het maximum van 20 personen reeds bereikt is, vragen we in te schrijven voor het volgende tijdsblok en pas later terug te komen,” vervolgt schepen De Weyer.\n\nToezicht en controle van de maatregelen gebeurt in eerste instantie door het stadspersoneel. “Onze sporthaltoezichters hebben zich alvast geëngageerd,” vult schepen van sport, Tijs Lemmens aan. “Maar om de openingsuren te kunnen garanderen, en mogelijks ook uit te breiden, zijn we dringend op zoek naar vrijwilligers die toezicht willen houden. Kandidaten kunnen zich melden via jeugdensport@beringen.be.”\n\n\n\nDe schepenen roepen uitdrukkelijk op om de regels en de openingsuren, die duidelijk zullen worden aangegeven met pictogrammen, te respecteren. Enkel op die manier kan iedereen geleidelijk aan weer gebruik maken van het skatepark. Gebruik je gezond verstand: indien het bij aankomst te druk blijkt, keer naar huis en kom later terug!\n\n\n\nVerder hoopt het stadsbestuur, eenmaal het skatepark geopend is, ter plaatse contact te leggen met de aanwezige skaters. “Vanaf 1 juni start er immers ook een extra jongerenwerker in Beringen met een specifieke outreachende functie, die ook haar rol zal opnemen,” besluit schepen Jessie De Weyer.",Heropening skatepark Beringen,nl
7689,"Mechelen - De politie heeft donderdag in de late namiddag een cannabisplantage ontdekt in een loods in de Vooruitgangstraat in Mechelen. Het ging om een plantage met ongeveer 600 plantjes.\n\nDe politie ontdekte de plantjes in de loods van een voormalige wasserij nadat er een auto voor een controle aan de kant was gezet. Dat gebeurde nadat het voertuig een ANPR-camera was gepasseerd en de melding kwam dat er een controle moest uitgevoerd worden. Heel snel bleek dat de Nederlandse chauffeur niet zomaar in Mechelen was en het onderzoek leidde de speurders naar de loods in de Vooruitgangstraat, een kleine straat tussen de Paardenkerkhofstraat en Nijverheidstraat. Volgens het parket ging het om een oogstrijpe plantage. De 28-jarige Nederlandse verdachte werd gearresteerd en verscheen in de loop van vrijdag voor de Mechelse onderzoeksrechter. Hij is aangehouden en in de gevangenis opgesloten. Hoe lang de plantage er al stond, is nog niet duidelijk. Het onderzoek wordt verder gevoerd door de lokale recherche.",Cannabisplantage van Nederlander ontdekt in Mechelse loods,nl
7690,"Borussia Dortmund zal zaterdag, op de 27e speeldag van de Bundesliga, op bezoek bij VfL Wolfsburg nog altijd niet kunnen rekenen op Axel Witsel. Dat bevestigde trainer Lucien Favre vrijdag.\n\nWitsel is al even out met een spierblessure en moet ook een kruis maken over de trip naar Wolfsburg. “Axel zal er nog niet bij zijn”, stelde Favre, die ook een update gaf over enkele andere Dortmund-spelers met blessures. “Emre Can en Giovanni Reyna kunnen vandaag weer voluit trainen. Marco Reus heeft nog niet met de groep getraind. Wij hopen dat hij snel weer van de partij is.”\n\nDe Bundesliga lag sinds midden maart stil wegens de coronacrisis, maar de Duitse hoogste divisie kon vorig weekend als de eerste topcompetitie in Europa hervatten. De heropstart gaat gepaard met forse gezondheidsmaatregelen en fans zijn in de stadions niet welkom.\n\nDortmund, tweede in de stand achter Bayern München, miste zijn rentree niet. Onder leiding van een sterke Thorgan Hazard, met een assist en doelpunt, klopte Borussia in een derby Schalke 04 met 4-0.",Borussia Dortmund kan voor trip naar Wolfsburg nog altijd niet op Witsel rekenen,nl
7691,"Pieter Verhees keert terug naar Greenyard Maaseik. Dat heeft het Limburgse volleyteam vrijdag gemeld. De 30-jarige Red Dragon komt over van het Poolse Zawiercie.\n\nVerhees speelde tot 2006 bij Overpelt in eerste provinciale, en maakte daarna voor een jaar de overstap naar het toenmalige Noliko Maaseik B (2e divisie). Na een jaar bij het Vlaamse Belofteteam (1e nationale) en drie jaar Asse-Lennik keerde hij een eerste maal terug naar Maaseik.\n\nIn 2011-2012 speelde Verhees een belangrijke rol in het boerenjaar van Maaseik met de triple (kampioen, beker en supercup). Daarna trok de Belg voor verschillende seizoenen naar Italië, en hij ging aan de slag bij Latina, Modena, Monza, Vibo Valentia en tot slot Ravenna. Hij kroonde zich er onder meer tot Italiaanse bekerwinnaar en vicelandskampioen met Modena (2015), en beste middenman van Italië (2017). Zijn internationale avontuur rondde hij het voorbije seizoen af in de Poolse Plusliga, bij middenmoter Zawiercie.\n\n“Het spreekt vanzelf dat Maaseik Pieter al die jaren is blijven volgen en geregeld heeft gepolst of de tijd nog niet rijp was voor een terugkeer naar de club van zijn jongensdromen”, schrijft Greenyard. “Dit jaar is het dan zover. Maaseik is nog niet helemaal klaar met het jaarlijkse tussentijdse huiswerk, maar met het terughalen van deze talentrijke Red Dragon en zijn camion ervaring op het hoogste niveau (en bovendien uit ons eigen bronsgroen eikenhout), leggen we alvast onze steile ambities voor het komende seizoen op tafel.”",Volleybalclub Maaseik haalt Pieter Verhees terug naar België,nl
7692,"Fans van Thuis moeten hun favoriete soap niet missen tot na de zomer. De makers lanceren op maandag 25 mei een fictiereeks op de radio, waarin elke weekdag een inkijk gegeven wordt in het leven van Karin Baert. Dat is het personage van Kadèr Gürbüz.\n\nIn Ik, Karin zal Karin Baert centraal staan. Dat personage, gespeeld door Kadèr Gürbüz, is een advocate, stiletto-liefhebster, ex van Tom en moeder van Kobe. En ook wel een feeks, zullen veel kijkers zeggen. Maar op het einde van het 25ste seizoen kregen de kijkers duidelijk met haar, zegt Stef Wouters, hoofdschrijver van Thuis.\n\n“Op dit begrip en medeleven van onze kijkers wilden we dieper ingaan”, zegt Wouters. “We geven in deze audio-fictiereeks een unieke kijk in de ziel van een straffe vrouw: waarom is Karin wie ze is? Dat doen we in een moderne podcast waarbij we in het hoofd kruipen van de personages en de sluier oplichten van Karins leven.”\n\n“Blijven genieten”\n\n“Ik vind het super dat ik via deze audio-fictie weer in de huid kan kruipen van Karin, want ik heb haar de voorbije weken serieus gemist”, zegt Kadèr Gürbüz. “Hopelijk vinden de kijkers het fijn dat ze via Ik, Karin toch van Thuis kunnen blijven genieten nu het 25ste seizoen jammer genoeg vroeger moest stoppen. We hopen dat we zo het wachten tot na de zomer toch wat draaglijker kunnen maken.”\n\nDe reeks zal elke weekdag om 11.10 uur te beluisteren zijn bij De madammen op Radio 2 en meteen daarna ook in de Radio 2-app. De podcast komt elke dag om 11.10 uur op de website van Eén. Naast Kadèr Gürbüz werken ook Ben Van Ostade (die in Thuis Steven speelt, die in de reeks overleden is), Sid Van Oerle (Kobe) en Tina Maerevoet (Paulien) mee.",Fans moeten ‘Thuis’ niet missen tot na de zomer: soap krijgt luisterspel op radio,nl
7693,"Beringen - Heb jij de markt ook zo gemist? Vanaf vandaag 22 mei, zijn de marktkramers weer van de partij in Beringen! Wat verandert er door corona, en hoe zorgen we voor je veiligheid, als je naar de markt komt? Er zullen niet meer dan 50 kramen staan. Er wordt extra ruimte tussen de kramen voorzien. Alle vaste voedings-, en bloemenkramen worden elke week toegelaten, de rest krijgt een beurtrol. Ontsmet uw handen bij het betreden van de markt. Let op de aangebrachte signalisatie.Afstand houden blijft belangrijk.\n\nDe marktkramers dragen verplicht een mondmasker. Kom je naar de markt? Dan raden we je aan om ook een mondmasker, of neusmondbedekking te dragen. Iets eten of drinken is niet toegestaan. Je mag niet fietsen tussen de marktkramen. Kijk met je ogen, niet met je handen. Raak enkel aan wat je koopt. Winkel alleen en niet langer dan noodzakelijk. Is het druk aan een kraam? Wandel verder en kom later even terug.\n\n?? www.beringen.be",Markten gaan terug van start,nl
7694,"Turnhout / Antwerpen / Lier / Mechelen -\n\nZomerscholen moeten jongeren op een speelse manier behoeden voor leerachterstand. In de provincie Antwerpen heeft 38,5% van de leerlingen in de basisschool extra aandacht nodig om leerachterstand te vermijden. Aandacht die ze de voorbije twee maanden te weinig hebben gekregen. In de stad Antwerpen ligt hun aantal zelfs op 62%. En in de eerste graad van het secundair onderwijs dreigt een leerachterstand voor maar liefst 89% van de 12- tot 14-jarigen. Onder 12- tot 14-jarige Mechelaars dreigt een leerachterstand bij 76%, bij dezelfde leeftijdscategorie in Turnhout gaat het om 68%. Het provinciebestuur wil de gemeenten daarom ondersteunen bij de inrichting van zomerscholen.","KAART. Zomerschool nodig voor vier op de tien kinderen in basisonderwijs, risico op leerachterstand in stad nog hoger",nl
7695,"Bayern München zal 460.000 euro doneren aan amateurclubs uit het voetbal en andere sporten in de deelstaat Beieren. Dat heeft de Duitse grootmacht vrijdag bevestigd.\n\nBayern doet de geste om de amateurverenigingen financieel te helpen tijdens de coronacrisis, die hard toeslaat in de sportwereld. Het bedrag is afkomstig van fans die hun geld niet terugvroegen, nu het seizoen in de Bundesliga kan hervatten maar achter gesloten deuren.\n\n“Dit is niet het moment om naar onszelf te staren”, zegt Uli Hoeneß, erevoorzitter van Bayern. “We hebben in onze maatschappij nood aan optimisme en solidariteit.”",Bayern München doneert 460.000 euro aan amateurclubs,nl
7696,"Bernd Storck, afgelopen seizoen de coach van Cercle Brugge, heeft een nieuwe uitdaging in Slovakije gevonden. De 57-jarige Duitser gaat er DAC Dunajska Streda trainen. Zijn nieuwe club maakte het nieuws donderdag bekend. Storck tekende voor twee jaar.\n\nBernd Storck arriveerde in oktober bij Cercle en wist de vereniging voor degradatie te behoeden. Het seizoen voordien deed hij dat ook voor Moeskroen.\n\nDit seizoen beëindigde DAC de reguliere competitie op de derde plaats. De play-offs konden wegens de coronapandemie nog niet van start gaan.",Ex-Cercletrainer Bernd Storck vindt club in Slovakije en wordt voorgesteld met video met Belgische beelden,nl
7697,"Het is tijd om weer buiten te komen. Discobaar A Moeder experimenteert met een bakfiets om beperkte dj-sets te draaien op pleinen, straten en opritten. Donderdag is de eerste test te zien op tv in Iedereen Beroemd, en de werkwijze moet de zomer voor de Antwerpse dj’s en hun fans wat kleur en ritme geven.\n\nZoals alle andere dj’s en muzikanten viel voor Discobaar A Moeder sinds 13 maart het doek over hun geplande optredens. Vanuit hun kot lanceerden De Ras en De Schelde dan maar een online-rubriek: De Ideale Plaat – Coronaspagaat.\n\nNa 45 filmpjes die samen meer dan 1 miljoen keer bekeken werden, is het tijd voor een nieuw plan. Met een omgebouwde bakfiets gaan de twee zotte platenruiters nu vanop veilige afstand een dj-set spelen. Een eerste test is achter de rug, het resultaat daarvan krijg je deze donderdag te zien in het Eén-programma Iedereen Beroemd. De zin in nóg is daarmee ingezet. De Ras en de Schele wachten dus geduldig verdere versoepelingen af.","Discobaar A Moeder trekt met een bakfiets vol platen naar straten, pleinen en opritten",nl
7698,"Rijkevorsel - Bij betoncentrale KRB in de Nijverheidsstraat in Rijkevorsel heeft zich vrijdagochtend even voor 8.30u een ontploffing voorgedaan in een hoge betonsilo. Er brak geen brand uit, maar de explosie ging wel gepaard met een enorme stofwolk die de omgeving onder een grijs laagje bedekte.\n\nEr raakte niemand gewond, maar een vrachtwagenchauffeur die net aan de silo bezig was, is ter controle naar het ziekenhuis gevoerd. De schade aan de buitenkant bleef beperkt, maar in de silo zou die wel groot zijn. De oorzaak is wellicht een technisch defect. Het bedrijf kan wel gewoon aan de slag blijven.”",Ontploffing in betonsilo zorgt voor enorme stofwolk,nl
7699,"Javier Tebas, voorzitter van de Spaanse Liga, zegt dat clubs en spelers uitkijken naar een hervatting van de competitie midden juni. De finale beslissing ligt echter in handen van de Spaanse gezondheidsautoriteiten.\n\n“Clubs, bestuurders, spelers en refs zijn er allemaal op gebrand om het seizoen te hervatten”, zei Tebas vrijdag. “Maar de competitie kan enkel herstarten als de gezondheidsautoriteiten het mogelijk achten. Samenwerking met de Spaanse Sportraad CSD en voetbalbond RFEF zal de sleutel vormen.”\n\nTebas liet eerder blijken dat hij hoopt dat de wedstrijden weer kunnen hervatten op vrijdag 12 juni, met de derby tussen Sevilla en Betis. Volgens de Spaanse radio Cadena Cope stapte de Liga ondertussen af van dat idee. Een van de grootste obstakels bij de herstart kunnen de regionale verschillen zijn in Spanje bij de versoepelingen van de coronamaatregelen. Dit zou als gevolg kunnen hebben dat in bepaalde regio’s duels mogelijk zijn, maar in andere nog niet. De Liga kijkt daarom naar de regering om dit probleem te voorkomen.",Spaanse Liga wacht voor hervatting op groen licht autoriteit...,nl
7700,"De Italiaanse erfgoedautoriteit heeft geen problemen met de sloop van het Stadio Giuseppe Meazza (San Siro), het stadion waar Inter en AC Milaan hun thuisduels afwerken.\n\nMet die uitspraak komt de bouw van een nieuw stadion dichterbij. Beide clubs hebben plannen voor een onderkomen van 60.000 toeschouwers, op de plek waar het stadion nu staat. Het hele project gaat naar schatting 1,2 miljard euro kosten.\n\nSan Siro is gebouwd in 1926. De clubs en de gemeente Milaan zijn al maanden in gesprek om het verouderde stadion te vervangen door een nieuwe voetbaltempel. Mogelijk blijft de huidige voorgevel van het stadion wel intact.",Nieuw stadion AC Milan en Inter stap dichterbij,nl
7701,"Filmen in tijden van corona, dat vraagt om creatieve oplossingen. Bij Thuis doen ze het met social distancing op de set. Ketnet gooit het over een andere boeg: met Ik U Ook werkt de jeugdzender aan een fictiereeks waarbij de hele cast be-staat uit acterende koppels en gezinnen.\n\nActeurs die in het dagelijkse leven in elkaars bubbel zitten, dus. Zo gaat de hoofdrol naar Gloria Monserez, de 18-jarige dochter van Machteld Timmermans (Goedele uit FC De Kampioenen). Zij en haar partner Danny Timmermans, die ook in W817 al een koppel speelden, nemen net zoals in het echte leven de rol van mama en pluspapa voor hun rekening. Koen Monserez, de vader van Gloria, speelt ook de papa van Gloria’s personage Lou.\n\nDe aanpak is een primeur in Vlaanderen. “Alles wordt gefilmd bij de acteurs thuis”, zegt Els Roovers van Ketnet. “Zo kunnen we de coronamaatregelen tijdens de opnames altijd respecteren. Wel verwijzen we in het verhaal niet naar de crisis, zodat het een duurzame reeks wordt. We willen dat de kijkers er nog lang van kunnen genieten.”\n\nNaast het gezin van Machteld Timmermans doen ook andere families mee. Sven De Ridder en zijn dochter Robin kruipen in de huid van nonkel en nicht, Wittekerke-acteur Ron Cornet en zijn Nederlandse echtgenote Anne-Mieke Ruyten spelen de grootouders.\n\nIk U Ook wordt een sitcom met twintig afleveringen van telkens vijftien minuten. De reeks moet in het najaar op antenne gaan.",Primeur: sitcom met acteurs uit zelfde ‘bubbel’ op Ketnet,nl
7702,"/ Ravels -\n\n“Bij ons in de wei mag je zo veel knuffelen als je wil. En wees gerust: je krijgt er geen corona van”, zegt melkveeboer Ben Versteynen (34). Op zijn boerderij in Ravels zijn dagjestoeristen vanaf zaterdag weer welkom om te ‘koeknuffelen’: lekker relax in het stro met een fluweelzachte vriendin van 600 kilo.",Boer vindt gat in de markt: “Nood aan een lekkere knuffel? Bij ons kan het zonder risico”,nl
7703,"De voormalige Duitse topvoetballer Uwe Seeler ligt in het ziekenhuis. De 83-jarige Seeler, clubicoon van Hamburger SV, heeft volgens Duitse media bij een val in huis zijn heup gebroken. Hij moet een operatie ondergaan.\n\nSeeler maakte meer dan vierhonderd doelpunten voor HSV, de club waarmee hij in 1960 kampioen van Duitsland werd. Met de nationale ploeg verloor de spits in 1966 als aanvoerder de WK-finale tegen gastland Engeland. Vier jaar later pakte Seeler met West-Duitsland brons op het WK in Mexico. In 72 interlands maakte hij 43 doelpunten.\n\nSeeler is een hartpatiënt en heeft al een tijdje een broze gezondheid. Desondanks liet hij zich voor de coronacrisis nog regelmatig zien in het stadion van HSV.",Duitse voetballegende Uwe Seeler ligt na val in ziekenhuis: operatie is onvermijdelijk,nl
7704,"Als het aan de Italiaanse bondscoach Roberto Mancini ligt, wordt het voetbalseizoen in de Serie A niet meer hervat. “Het lijkt me anders nogal een chaos te worden”, zei Mancini op de betaalzender Roma TV. “Als bondscoach hoop ik dat ze het seizoen nu beëindigen, zodat we in alle rust weer opnieuw kunnen beginnen.”\n\nDe voetbalcompetitie ligt ook in het door het coronavirus zwaar getroffen Italië al sinds begin maart stil. Na een pauze van drie maanden willen de clubs in juni het seizoen hervatten, terwijl de Italiaanse voetbalbond heeft verklaard een uitloop tot uiterlijk 20 augustus acceptabel te vinden. Zo kan in september weer worden begonnen met de volgende jaargang.\n\nEen slecht idee, vindt Mancini. “De wedstrijden zullen elkaar dan te snel opvolgen. Ik weet niet of de spelers aan het einde van het volgende seizoen nog in goede conditie zijn”, aldus de bondscoach, die al denkt aan het EK van 2021.\n\nIn Italië zijn nog twaalf speeldagen af te werken. Donderdag wordt mogelijk beslist of dat zal gebeuren.",Italiaanse bondscoach Roberto Mancini wil einde van Serie A: “Het lijkt me anders nogal een chaos te worden”,nl
7705,"In amper zes weken tijd schreven al meer dan 3.600 singles zich in voor een nieuw seizoen van ‘Blind getrouwd’, een record. En toch hopen de experten nog op meer kandidaten. Vooral 45-plussers, ook voor tweede huwelijken. “Dat is een mooie leeftijd om opnieuw te starten. Die extra bagage kan net een meerwaarde zijn.”","Recordaantal inschrijvingen voor ‘Blind getrouwd’, maar nog nood aan diversiteit",nl
7706,Ivan Leko (42) is de nieuwe coach van Antwerp. De Kroaat tekende voor twee jaar en kan zich – als de bekerfinale nog plaatsvindt – meteen onsterfelijk maken door zijn ex-club Club Brugge te kloppen en The Great Old een eerste prijs in 28 jaar te bezorgen. Maar daarnaast wachten hem nog een pak uitdagingen.,De zeven grote uitdagingen voor Ivan Leko: de nieuwe coach van Antwerp weet meteen wat hem te doen staat,nl
7707,"Straffe prestaties maandagavond in De container cup. Thibau Nys, de jongste mannelijke deelnemer, verpulverde het looprecord en stond na vijf van de zeven proeven nog virtueel aan de leiding om uiteindelijk als vijfde te eindigen. Doelman Simon Mignolet redde dan weer de eer van Club Brugge nadat ploegmakker Hans Vanaken twee weken geleden een matige chrono had neergezet.\n\nMet zijn zeventien jaar is Thibau Nys de jongste mannelijke atleet van De container cup. Maar hij was niet van plan om zich door zijn rijpere tegenstanders te laten platwalsen. Integendeel. Bij de 1.500 meter lopen zette Nys junior de loopband bijna meteen op 20 kilometer per uur. Om halfweg het tempo op te drijven naar 22 kilometer per uur, de maximumsnelheid van de loopband. “Ik zou nog een klein beetje rapper gekund hebben, maar de loopband ging niet sneller”, zei Nys. Maar ook met die technologische beperking was het resultaat verbluffend: 1.500 meter in 4 minuten en 29 seconden. Maar liefst elf seconden sneller dan het vorige record van Oliver Naesen.\n\nOok aan de monkeybars (70 stuks) en het golf (109 meter) deed Thibau Nys het meer dan behoorlijk. Een iets minder roeinummer compenseerde de wereldkampioen veldrijden bij de junioren dan weer met drie raken schoten met de karabijn. Zo stond de 17-jarige knaap uit Baal na vijf van de zeven nummers nog steeds virtueel aan de leiding. Die positie verloor hij aan de benchpress, waar hij nadeel ondervond van zijn tengere gestalte. Nys drukte toch nog 55 kilogram. Bij het afsluitende fietsnummer was het beste er stilaan af. Hij legde de afsluitende drie kilometer op de spinning fiets af in 4 minuten en 39 seconden. Goed voor de tiende fietstijd en 45 seconden trager dan de toptijd van Bart Swings. Het leverde Thibau Nys een onverwachte vijfde plaats in het eindklassement op met een chrono van 10 minuten en 11 seconden. Daarmee is hij nipt beter dan ploegmakker Toon Aerts.\n\nMet een voorlopig voorlaatste plaats bij de mannen had Hans Vanaken twee weken geleden toch een beetje teleurgesteld, maar gelukkig werd de eer van landskampioen Club Brugge maandagavond gered door Simon Mignolet. De sterke doelman had vooraf al bekend dat hij dankzij de lockdown fysiek beter in orde was dan tijdens het seizoen en bewees dat ook vanaf de loopband tot op de spinning fiets. Op de 1.500 meter was Mignolet negen seconden sneller dan middenvelder Vanaken. De monkeybars nam de 1,92 meter grote keeper per twee, maar door een foutje viel hij er na 54 treden vroegtijdig af.\n\nMet een formidabele golfslag van 135 meter parkeerde Mignolet zich na drie proeven op de derde plek. Die podiumplaats hield hij vast tot na de benchpress – hij tilde 85 kilogram – maar een twaalfde chrono bij het fietsen deed de voormalige keeper van Liverpool nog terugvallen naar de zevende positie. 10 minuten en 16 seconden is alvast een knappe positie. De reputatie van Club Brugge en doelmannen in het algemeen blijft overeind.\n\nTussenstand bij de topsporters\n\n1. Oliver Naesen: 09:48:40\n\n2. Tim Brys: 09:48:43\n\n3. Dirk Van Tichelt: 10:03:01\n\n4. Victor Campenaerts: 10:05:43\n\n5. Thibau Nys: 10: 11:21\n\n6. Toon Aerts: 10:13:44\n\n7. Simon Mignolet: 10:16:11\n\n8. Bart Swings: 10:32:03\n\n9. Thomas Briels: 10:54:48\n\n10. Thomas De Gendt: 10:58:88\n\n11. Yves Lampaert: 11:01:49\n\n12. Remco Evenepoel: 11:08:04\n\n13. Arthur Van Doren: 11:20:92\n\n14. Jolien D’Hoore: 12:28:82\n\n15. Pieter Timmers: 12:34:68\n\n16. Hans Vanaken: 12:37:45\n\n17. Fanny Lecluyse: 13:42:81\n\n18. Kirsten Flipkens: 13:57:77\n\n19. Kim Mestdagh: 14:27:49\n\n20. Jaouad Achab: 15:07:17\n\n21. Tessa Wullaert: 15:17:57\n\n22. Nina Sterckx: 16:43:55","Thibau Nys zet opmerkelijk record neer in ‘De container cup’, Simon Mignolet redt de eer van Club Brugge",nl
7708,"Manchester United heeft in de eerste drie maanden van 2020 een recordverlies van 31,9 miljoen euro geleden. De Premier League-club maakte de kwartaalcijfers donderdag bekend. De omzet daalde met 19 procent, tot 138 miljoen euro.\n\nVorig jaar werd in dezelfde periode nog 12,4 miljoen euro winst geboekt. Dat verschil is te verklaren doordat Manchester vorig jaar de kwartfinales van de Champions League bereikte, terwijl het nu slechts de Europa League speelt. Maar ook het begin van de coronacrisis doet zich voelen. Het belangrijkste verliespunt daarbij is het ontbreken van tv-inkomsten sinds begin maart. De inkomsten van de uitzendrechten daalden met 50 procent tot 29 miljoen euro. Voor de inkomsten uit thuiswedstrijden was er een daling van 8,2 procent, naar 24,4 miljoen euro. De inkomsten uit de merchandising steeg dan weer licht met 3 procent, tot 76,6 miljoen euro.\n\nFoto: Photo News\n\n“Impact van pandemie”\n\n“Onze resultaten van het derde kwartaal van het seizoen weerspiegelen gedeeltelijk de impact van de pandemie op de club”, verduidelijkte CEO Ed Woodward. “In het huidige kwartaal zullen de verliezen uiteraard alleen maar toenemen en ik verwacht niet meteen beterschap voor het volgende kwartaal. Het zal nog een hele poos duren voor het weer ‘business as usual’ is.”\n\n“Alle voetbalclubs zullen door deze crisis getroffen worden, maar wij staan stevig in onze schoenen. Voor de toekomst op lange termijn zie ik het positief in. Dit wordt ongetwijfeld één van de lastigste periodes in 142 jaar clubgeschiedenis, maar eens we ons daar doorheen geworsteld hebben, zullen we er weer staan als vanouds. Het is net onze veerkracht in zware tijden die deze club groot gemaakt heeft. Dat is een kwaliteit die ons nu weer van pas gaat komen.”\n\n“We staan voor grote uitdagingen. Maar het is ook een opportuniteit. Deze situatie dwingt ons creatieve en innovatieve oplossingen te zoeken om het voetbal weer naar de mensen te brengen. Niemand zal beweren dat voetbal in deze tijd het allerbelangrijkste is, maar het kan wel helpen om de moraal op te krikken en om de mensen weer samen te brengen, wanneer onze samenleving van deze klap herstelt.”",Topclub Manchester United lijdt recordverlies door coronacrisis: “Het zal nog even duren voor het weer <I>business as usual</I> is”,nl
7709,"AA Gent leent de Zweedse centrale middenvelder Eric Smith uit aan IFK Nörrkoping. Dat heeft het Zweedse team, waar de Buffalo’s hem in de zomer van 2018 wegplukten, bevestigd.\n\nDe 23-jarige Smith kon in de Ghelamco Arena niet echt potten breken en kwam bij AA Gent slechts drie wedstrijden in actie. Tussendoor werd hij ook al een halfjaar uitgeleend aan het Noorse Tromsø IL.\n\nSmith speelde, toen Gent hem aantrok, twee jaar voor IFK Nörrkoping en doorliep daarvoor de jeugdreeksen van Halmstad. Hij werd ook meerdere malen geselecteerd voor de Zweedse nationale jeugdselecties. België was zijn eerste buitenlandse avontuur.",AA Gent leent Zweed Eric Smith uit aan Norrköping,nl
7710,"Antwerpen - Tijdens toezicht in het verkeer heeft de Antwerpse politie donderdag een man aan de kant gezet die achteruit door de pas geopende Jos Brabantstunnel aan het rijden was. De man verklaarde dat hij de gewelven wilde bewonderen.\n\nOmdat het om een overtreding van de vierde graad gaat, riskeert de bestuurder zijn rijbewijs ingetrokken te zien worden.\n\nMet behulp van een ANPR-camera werd donderdag ook een gekende man gevat die ondanks een rijverbod opnieuw achter het stuur was gekropen. Hij bleek bovendien onder invloed van drugs.\n\nHij probeerde de politie te misleiden met een valse naam, maar werd toch (opnieuw) herkend. “Zijn voertuig werd geïmmobiliseerd”, laat de politie weten.",Man rijdt achteruit door nieuwe Jos Brabantstunnel “om gewelven te bewonderen”,nl
7711,"Londenaar Chris McGeorge deed zich in 2018 al een eerste keer opmerken met Tik Tak, waarin de door raadsels gefascineerde Morgan Sheppard de macabere opdracht krijgt om tegen de tijd een moordenaar op te speuren die zich met hem in dezelfde kamer bevindt. Als hij faalt, betekent dat de dood van nog eens minstens vijf mensen. Opvolger Kiekeboe vertrekt vanuit eenzelfde claustrofobisch gegeven.\n\nVijf studenten verdwijnen in de Standedge-tunnel, de langste Britse scheepvaarttunnel, die zich over een afstand van ruim vijf kilometer in een smalle koker dwars door de Pennines boort. Zes studenten zaten op de boot bij het binnenvaren, na tweeënhalf uur kwam alleen Matthew McConnell aan de andere kant naar buiten, compleet buiten bewustzijn. De politie kan maar één logische conclusie trekken: Matthew heeft de andere vijf vermoord en hun lichamen ergens in de tunnel verstopt. Maar Matthew beweert bij hoog en bij laag dat hij onschuldig is. In afwachting van zijn proces neemt Matthew contact op met auteur Robin Ferringham, die nog altijd worstelt met de verdwijning van zijn vrouw Sam. Matthew zegt Robin dat hij info heeft over Sam en dat hij deze met Robin wil delen in ruil voor diens hulp. Met lood in de schoenen en tegen beter weten in, trekt Robin naar het Noord-Engelse Standedge. Daar maakt de lokale bevolking hem direct duidelijk dat ze er geen pottenkijkers wensen. Knappe atmosferische thriller die door zijn ongewone setting en hoog puzzelgehalte van bij de start weet te boeien.\n\nLuitingh-Sijthoff, 297p\n\n\n\n",BOEK. Chris McGeorge - Kiekeboe,nl
7712,"De werken aan de villa van Wayne Rooney en ‘zijn’ Coleen zijn opnieuw opgestart. Er worden heel wat luxezaken voorzien, maar ook een ontsnappingsroute in het geval van een apocalyps of een inbraak.\n\nDoor de coronacrisis waren de werken in Cheshire een tijdje stilgelegd, maar nu wordt er dus weer werk gemaakt van het huis van 20 miljoen pond (22,3 miljoen euro). Er is plaats voor heel wat zaken om jaloers op te worden. Zo komt er een zwembad, cinemazaal, gym, sauna, wijnwinkel, snookerruimte, voetbalveld (met tribune) en golfterrein.\n\nRooney en zijn kids zullen zich dus niet vervelen in hun nieuwe woonst. Er komt ook een tunnel naar zijn garage met zes auto’s zodat hij niet nat wordt wanneer het regent. Die tunnel moet ook dienen als een ontsnappingsroute. In 2016 werd het Britse koppel het slachtoffer van een poging tot inbraak en volgens The Sun zou Coleen sindsdien “slapeloze nachten” hebben doorgemaakt, ook al werd de dader - Robert McNamara - voor twee jaar en acht maanden naar de gevangenis gestuurd.\n\nBuilders return to work on Wayne and Coleen Rooney’s mansion ‘to install underground tunnel, bunker and getaway car’ https://t.co/31HvBGdYIb — The Sun (@TheSun) May 19, 2020\n\nEr wordt in de nieuwe villa dan ook een peperduur alarmsysteem geïnstalleerd. Mocht er toch opnieuw een inbraak plaatsvinden, dan kunnen de Rooneys zich verschuilen in een bunker. Daar is een ruimte voorzien waarop bewakingsbeelden bekeken kunnen worden, een keuken, een toilet, een elektrische ‘getaway car’ en draadloos internet.",Het zekere voor het onzekere: Wayne Rooney voorziet ontsnappingsplan in het geval van een nieuwe inbraak in zijn dure villa,nl
7713,"/ Wuustwezel / Loenhout -\n\nNathalie Denhaene ging de voorbije dagen op sociale media en met affiches op zoek naar de oudere dame die maandag haar zoontje Neil (7) omver fietste op het voetpad voor hun huis in de Brechtseweg in Loenhout. De jongen brak hierbij zijn rechterelleboog, terwijl hij al een gebroken linkerelleboog had. Donderdag meldde de vrouw zich alsnog.","Neil (7) breekt na linker- ook rechterelleboog bij aanrijding, fietsster meldt zich na oproep",nl
7714,"Een voetballer uit de Franse selectie die in 2018 de wereldtitel won, heeft zijn gouden medaille laten veilen. De medaille, voorzien van een blauw lint met daarop de naam van wereldvoetbalbond FIFA, bracht 71.875 dollar op, omgerekend ruim 65.000 euro. Veilinghuis Julien’s Auctions wilde niet zeggen welke speler de WK-medaille beschikbaar had gesteld voor de online-veiling.\n\nFrankrijk veroverde bijna twee jaar geleden de wereldtitel door Kroatië in de finale in Moskou met 4-2 te verslaan. In de halve finales haalden de uitgekookte troepen van bondscoach Didier Deschamps het van de Rode Duivels met 1-0.\n\nOp de winnaarsmedaille van een van de Fransen kwamen tien biedingen binnen. Via de website van Julien’s Auctions werden ook gouden medailles geveild van het WK 1994 en het WK 2002, beiden gewonnen door Brazilië. Die brachten respectievelijk 44.000 en bijna 46.000 euro op.\n\nDaarnaast gingen diverse spullen van de overleden topbasketballer Kobe Bryant, die eind januari het leven liet bij een helikoptercrash, onder de hamer. De veiling bracht 202.590 dollar (185.000 euro) op, acht keer meer dan verwacht. Handafdrukken van Bryant in een betonplaat leverden, met 75.000 dollar, het hoogste bedrag op.",Franse WK-winnaar veilt gouden medaille voor €65.000,nl
7715,"De net gescheiden Jo Ferguson mag voor een zacht prijsje de logeerkamer van haar beste vriendin Tabitha huren, dat onderdeel vormt van een hightechappartement in een populaire Londense wijk. Ze maakt er kennis met de hyperprofessionele ‘thuisassistent’, die de temperatuur en het licht controleert en eventueel als gezelschapsdame kan fungeren.\n\nJo geraakt aan de assistent gewend en is zelfs blij met haar ‘gezelschap’, want flatgenote Tabitha zit ofwel in het buitenland ofwel bij haar stinkend rijke verloofde. Tot de levenloze assistent plots uit zichzelf begint te praten en over Jo’s geheime verleden begint: ‘Ik weet wat je gedaan hebt!’. Een vreemde en beangstigend ervaring voor Jo, want er zijn maar twee mensen die weet hebben van wat er ooit gebeurd is en die zouden zwijgen als het graf. Wie zit hierachter en wat is zijn/haar ultieme agenda? Of is het allemaal maar een droom en gaat Jo dezelfde weg op als haar schizofrene vader die zelfmoord pleegde? De assistent neemt ons mee in de wereld van de artificiële intelligentie en hoogwaardige technologieën, wat mogelijk niet ieders meug is. Maar het geeft deze thriller wel een eigentijdse vibe, die lichtjaren verwijderd is van het bijwijlen toch licht kneuterige Miss Marple-spectrum. Intelligente thriller, die aan het eind wel wat in mekaar zakt. Goeie sofaspeurders weten op dat moment al hoe de vork aan de steel zit…\n\n\n\nPrometheus, 365p",BOEK. S.K. Tremayne - De assistent,nl
7716,"De webredactie van FC Cincinnati wist kennelijk nog niet zo goed hoe hun nieuwe hoofdtrainer Jaap Stam eruit ziet. Op de site van de Amerikaanse voetbalclub stond aanvankelijk een verkeerde foto bij het bericht van de opvolger van Ron Jans.\n\nFC Cincinnati plaatste een foto van een kale man, met stropdas van Ajax, die niet Stam was. Het ging om Tinus van Teunenbroek, een jeugdcoach bij de Amsterdammers.\n\n“Ik hoorde ervan via een moeder van een oud-speler van mij”, reageerde Van Teunenbroek bij Fox Sports. “Iedereen vraagt nu of ik een transfer naar Amerika heb gemaakt. Ik ben ooit door Ajax zelf ook al eens aangezien voor Jaap Stam, in Ajax Showtime. Het gebeurt me sowieso vaker, zoals op vakantie, dat mensen roepen: Hé, dat is Jaap Stam! Vroeger kwamen Engelsen wel eens met een shirt van Manchester United naar me toe en wilden met me op de foto. Ook haalden ze herinneringen met mij op, verhalen over de tijd dat ‘ik’ bij United speelde. Ik had er toen altijd wel lol mee.”\n\nDe club herstelde zich na ruim een uur. De foto van de lookalike van de nieuwe coach werd toen vervangen door een prent van de enige echte Stam. De Nederlander wordt vrijdag gepresenteerd tijdens een videoconferentie.\n\nAndere clubs uit de Amerikaanse voetbalcompetitie reageerden snel op de blunder van Cincinnati. FC Dallas, Colorado Rapids, Houston Dynamo, Philadelphia Union, New York Redd Bulls en Columbus Crew plaatsten foto ‘s van onbekende en bekende kale mannen op sociale media met teksten als “Succes Jaap”, “Gefeliciteerd Jaap” en “Welkom Jaap”. Een fan-account van LA Galaxy pakte uit met een foto van … Jelle Van Damme.\n\nWelcome to MLS, Jaap Stam! pic.twitter.com/OxuKfwjgvJ — New England Revolution (@NERevolution) May 21, 2020","FC Cincinnati blundert met verkeerde foto van nieuwe coach Jaap Stam, maar de ‘onbekende kale man’ was niet aan z’n proefstuk toe",nl
7717,"Een passagiersvliegtuig met 99 passagiers en 8 bemanningsleden aan boord is kort voor de landing neergestort op een woonwijk nabij de Pakistaanse stad Karachi, in het zuiden van het land. Dat meldt de Pakistaanse luchtvaartautoriteit. Het gaat om een Airbus A320 van Pakistan International Airlines op weg van de oostelijke stad Lahore naar Karachi. Over de oorzaak van de crash is nog geen duidelijkheid.\n\nBij de crash zijn ook een aantal huizen beschadigd, zegt de woordvoerder van de luchtvaartautoriteit. De omgeving is afgezet door politie en paramilitairen. Er is een reddingsoperatie aan de gang. De Pakistaanse tv-zender Geo toont beelden van de plek, een dichtbevolkt gebied. Een dikke zwarte rookwolk is boven de plek van het ongeval te zien.\n\nDe binnenlandse vluchten in Pakistan waren pas enkele dagen geleden hervat. Internationale vluchten van en naar Pakistan zouden pas eind deze maand hervat worden.\n\nHet is de tweede keer in minder dan vier jaar dat de Pakistaanse luchtvaartmaatschappij te maken krijgt met een crash. Eind 2016 stapte de voorzitter van de maatschappij op, kort nadat een vliegtuig met aan boord 47 mensen crashte in het bergachtige noorden van het land.\n\nPia Plane airbus 320 crash near karachi airport,hits 4 to 5 houses,91 passenger onboard.#planecrash pic.twitter.com/NtetVn0BzM — Khurram Ansari (@khurram143) May 22, 2020\n\n#BREAKING: A passenger plane of Pakistan International Airlines (PIA) crashed on Friday afternoon in Pakistan's southern port city of Karachi, local media reported. There are no reports about how many passengers were on board. pic.twitter.com/IidKYcckFd — Global Times (@globaltimesnews) May 22, 2020\n\nFoto: AFP\n\nFoto: AFP\n\nFoto: AFP\n\nFoto: EPA-EFE\n\nFoto: AFP",Airbus met meer dan 100 mensen aan boord gecrasht op woonwijk in Pakistan,nl
7718,"Borussia Dortmund zal zaterdag, op de 27e speeldag van de Bundesliga, op bezoek bij VfL Wolfsburg nog altijd niet kunnen rekenen op Axel Witsel. Dat bevestigde trainer Lucien Favre vrijdag.\n\nWitsel is al even out met een spierblessure en moet ook een kruis maken over de trip naar Wolfsburg. “Axel zal er nog niet bij zijn”, stelde Favre, die ook een update gaf over enkele andere Dortmund-spelers met blessures. “Emre Can en Giovanni Reyna kunnen vandaag weer voluit trainen. Marco Reus heeft nog niet met de groep getraind. Wij hopen dat hij snel weer van de partij is.”\n\nDe Bundesliga lag sinds midden maart stil wegens de coronacrisis, maar de Duitse hoogste divisie kon vorig weekend als de eerste topcompetitie in Europa hervatten. De heropstart gaat gepaard met forse gezondheidsmaatregelen en fans zijn in de stadions niet welkom.\n\nDortmund, tweede in de stand achter Bayern München, miste zijn rentree niet. Onder leiding van een sterke Thorgan Hazard, met een assist en doelpunt, klopte Borussia in een derby Schalke 04 met 4-0.",Borussia Dortmund kan voor trip naar Wolfsburg nog altijd niet op Witsel rekenen,nl
7719,"Vrijdagavond moeten de koppels nog één keer bewijzen dat ze aan de verleiding op Temptation Island kunnen weerstaan. Ze brengen 24 uur door met hun favoriete vrijgezel in absolute luxe. Maar bewijzen dat ze sterker zijn dan de verleiding, blijkt niet voor iedereen een haalbare kaart. Dat blijkt alvast uit de gesloten gordijnen en het gekreun dat uit een van de slaapkamers weerklinkt.",Gekreun verraadt ontrouw op één van de ‘Temptation’-dreamdat...,nl
7720,"Rowan Caine is ervan overtuigd dat ze de jackpot heeft gewonnen. Via een online advertentie heeft je een job kunnen strikken als inwonend oppas met een riant salaris in Heatherbrae House, een luxueuze, van alle hoogtechnologische comfort voorziene residentie in de majestueuze Schotse Hooglanden.\n\nNiet alleen straalt de Victoriaanse woning klasse en elegantie uit, ook de familie die het huist bewoont, lijkt te mooi om waar te zijn. Rowan lijkt in een perfecte, nooit ophoudende droom te zijn terechtgekomen. Maar deze droom eindigt met de dood van een kind en met Rowan in de cel, op beschuldiging van moord. Door het sleutelgat start met een een bundeltje brieven dat Rowan aan een advocaat heeft gestuurd waarin ze haar onschuld uitschreeuwt en hem verzoekt om haar als cliënt aan te nemen. Ze mag dan al enkele fouten hebben gemaakt, ze is absoluut geen moordenaar. En dat hoopt ze ook, met zijn hulp, voor de rechtbank te bewijzen. Na deze inleidende hoofdstukken trekt de lezer met Rowan naar Schotland, waar deze laatste al snel leert dat Heatherbrae House zo zijn eigen duistere geheimen heeft, waardoor haar voorgangsters het er doorgaans niet lang hebben uitgehouden. Bill en Sandra Elincourt laten Rowan al snel alleen achter met hun kinderen en de raadselachtige klusjesman Jack Grant, wat alleen maar tot meer spanningen en paranoia leidt. Ruth Ware blaast met Door het sleutelgat het gotische horrorgene op subtiele wijze nieuw leven in.\n\nLuitingh-Sijthoff, 310p",BOEK. Ruth Ware - Door het sleutelgat,nl
7721,"De Pro League riep vorige vrijdag het einde van de competitie uit en verwees Waasland-Beveren als laatste in de stand naar 1B. Op de Freethiel waren ze in alle staten, maar ze namen één week de tijd om genoeg munitie te verzamelen om die beslissing aan te vechten. “Die degradatie is ons door de strot geduwd”, klinkt het.\n\nDe Waaslanders willen geen juridische fouten maken en volgen alle geijkte procedures. Stap één is een bemiddelingsgesprek bij de Pro League om te zien of zij nog voor rede vatbaar zijn. Als één van de leden niet akkoord is met de Algemene vergadering kan er mediatie plaatsvinden onder leiding van de voorzitter: Peter Croonen, dus. Tijdens dat onderhoud zal W-Beveren al haar argumenten op tafel leggen waarom zij vinden dat ze onreglementair zijn behandeld. Men gaat ervan uit dat de Pro League een juridische procedure wil vermijden aangezien ze nu al dreigen om alle premies van Waasland-Beveren af te pakken. De kans is klein dat de competitieformule nog wordt aangepast, maar de Pro League kan zelf een ploeg weigeren: Moeskroen bijvoorbeeld. “Sowieso zullen we al onze rechtsmiddelen uitputten”, zegt advocaat Tom Rombouts.\n\nAls er geen gevolg wordt gegeven aan het Beverse verzoek tot bemiddeling, dan trekt de club naar het Belgisch Arbitragehof voor de Sport (BAS) om de onreglementaire degradatie aan te vechten. Dat is stap twee. De Pro League laat dit toe en kan Waasland-Beveren daar financieel moeilijk voor straffen. Juridisch zijn daar wel mogelijkheiden. Zo staat in de statuten dat de Agenda van de Algemene Vergadering van de Pro League 8 dagen voor de samenkomst moet uitgestuurd worden. Dat gebeurde te laat en enkele uren voor de meeting werd de Agenda bovendien nog twee keer aangepast. “En dat voor één van de belangrijkste vergaderingen in de geschiedenis van ons voetbal”, vervolgt de advocaat.\n\nAls die Algemene Vergadering niet rechtsgeldig is, zijn ook de beslissingen niet rechtsgeldig. Daarnaast oordeelt W-Beveren dat degradatie reglementair niet kan als de competitie niet is afgewerkt. Er zijn precedenten. Tijdens Wereldoorlog II werd het seizoen twee keer stopgezet en toen werd de competitie twee keer nietig verklaard: geen kampioen, geen degradant. “Jammer voor Brugge, maar we moeten aan onszelf denken”.\n\nStrijd van een jaar\n\nStap drie is een procedure voor de burgerrechtbank. W-Beveren kan de licentie van Moeskroen aanvechten. Zoals veel clubs vinden ze het onbegrijpelijk dat Les Hurlus hun proflicentie kregen op basis van een belofte dat er 3,2 miljoen zou worden gestort. Dat geld is er nog altijd niet, terwijl Oostende en Lommel hemel en aarde moesten bewegen om het nodige geld tijdig op hun rekening te krijgen. Twee maten, twee gewichten “Die motivering over de Licentie van Moeskroen, is hallucinant. We beraden ons over stappen”, besluit advocaat Rombouts.\n\nBij die laatste stap plaatst Waasland-Beveren zich wel buiten de Pro League en riskeren ze al hun tv-geld verliezen. Dan dreigt de ondergang. Zo’n rechtszaak kan wel een jaar duren. Die chaos wil de Pro League vermoedelijk ook vermijden.",Waasland-Beveren trekt ten aanval,nl
7722,"Net nu de mensen snakken naar afkoeling en de tuinen dorsten naar water door de aanhoudende droogte, kampen bepaalde Vlaams-Brabantse gemeenten met serieuze waterproblemen. “Er is donderdag dubbel zo veel water verbruikt als normaal, ondanks onze oproep van woensdagavond om zuinig om te springen met kraantjeswater”, zegt Kathleen De Schepper van De Watergroep.\n\nGeen deugddoende douche vrijdagochtend voor tal van inwoners van Overijse, Jezus-Eik, Hoeilaart en Tervuren. Zelfs voor een kattenwasje kwam er amper genoeg water uit de kraan. “We hadden woensdagavond de inwoners van 14 Vlaams-Brabantse gemeenten gevraagd om zuinig om te springen met kraantjeswater, omdat de watervoorziening door een combinatie van factoren tegen de grenzen van haar capaciteit aanzit”, zegt Kathleen De Schepper van De Watergroep.\n\nTe veel vraag, te weinig aanbod\n\n“Het waterverbruik was donderdag het dubbele van normaal”, aldus de woordvoerder. “Het heeft de voorbije weken amper gerekend, waardoor de regenputten zo goed als leeg staan en mensen overschakelen op kraantjeswater. Bovendien zitten heel veel mensen thuis door corona, waardoor het verbruik in het binnenland piekt, terwijl het waterverbruik aan de Kust lager is.”\n\nDie extra vraag komt bovendien op een slecht moment, geeft Kathleen De Schepper toe. “Wij verdelen kraantjeswater in 177 Vlaamse gemeenten. En hoewel overal het verbruik sterk is gestegen, zijn er enkel problemen in de gemeenten die worden bevoorraad vanuit het reservoir van Meerbeek-Kortenberg. Een van de productiebronnen die dat reservoir vullen, het waterproductiecentrum van Huldenberg, is eind 2019 uit dienst genomen voor een noodzakelijke renovatie. We beschikken dus niet over onze volle piekcapaciteit, net nu we kampen met de vroegste droogteperiode sinds begin vorige eeuw.”\n\n7 miljoen liter extra dagcapaciteit\n\nBij De Watergroep is het alle hens aan dek. “We hebben al twee reserveputten, die van Korbeek-Dijle en van Pécrot, versneld in dienst genomen en nu zondag volgt een derde put in Heldenburg. Die drie samen, aangevuld met enkele herschakelingen in het net, zijn goed voor een dagcapaciteit van 7.000 kubieke meter, een slordige 7 miljoen liter water”, zegt Kathleen De Schepper. Al kan ze niet garanderen dat de problemen vandaag of dit weekend van de baan zullen zijn.\n\n“We roepen de mensen dan ook nogmaals op om zuinig om te springen met water. Het is niet het moment om nu zwembadjes te vullen, de auto te wassen of je gazon te sproeien”, klinkt het nog bij De Watergroep. Een oproep die overigens ook gedeeld wordt door de lokale brandweer.",Amper water uit de kraan in 14 Vlaams-Brabantse gemeenten: “We hadden nog gevraagd om zuinig te zijn”,nl
7723,"Bernd Storck, afgelopen seizoen de coach van Cercle Brugge, heeft een nieuwe uitdaging in Slovakije gevonden. De 57-jarige Duitser gaat er DAC Dunajska Streda trainen. Zijn nieuwe club maakte het nieuws donderdag bekend. Storck tekende voor twee jaar.\n\nBernd Storck arriveerde in oktober bij Cercle en wist de vereniging voor degradatie te behoeden. Het seizoen voordien deed hij dat ook voor Moeskroen.\n\nDit seizoen beëindigde DAC de reguliere competitie op de derde plaats. De play-offs konden wegens de coronapandemie nog niet van start gaan.",Ex-Cercletrainer Bernd Storck vindt club in Slovakije en wordt voorgesteld met video met Belgische beelden,nl
7724,"Koersliefhebbers moeten het deze zomer zonder ‘Vive le vélo’ doen. Maar toch schuift Karl Vannieuwkerke (49) aan zijn tafel. In ‘Vive la vie’ heeft hij het voor een keer niet over de Tour, wel over het leven na corona. “Eens niet over sport praten, dat bevalt me.”\n\nOmdat de Ronde van Frankrijk is uitgesteld tot september, verdwijnt in juli ook Vive le vélo uit het avondschema van Eén. Dat houdt Karl Vannieuwkerke niet tegen om de baan op te gaan met een talkshow. Vive le vélo wordt Vive la vie, een praatprogramma met iedere avond twee bekende gasten op een bijzondere plek in Vlaanderen. Vannieuwkerke voelt hen aan de tand over het dagelijkse leven dat zich weer op gang trekt en probeert zo wat gezelligheid binnen te brengen in de huiskamers tijdens een voorts lege zomermaand.\n\n“Opdrachten buiten de sport zijn me voorbije jaren uitstekend bevallen”, zegt Vannieuwkerke. “Maar ook de goesting om rond te trekken in Vlaanderen was groot. Dus proberen we met Vive la vie de mensen mee te nemen op een positieve golf, en ondertussen hen te laten genieten van de schoonheid van ons land.”\n\nHoe de talkshow er precies zal uitzien en wie de gasten worden, maakt Vannieuwkerke pas later bekend. Zal wel aanwezig zijn: de tafel van Vive le vélo. Maar dat zullen enkel de praatgasten merken, want door de coronomaatregelen gaat de VRT er voorlopig van uit dat het programma zonder publiek wordt opgenomen. Vive la vie gaat in juli van start op Eén.","Geen ‘Vive le vélo’ in juli, wel ‘Vive la vie’",nl
7725,"“Ik hoop echt dat er eens een jonge gast opstaat die zegt: vijftig toptiennoteringen in de Ultratop, dat wil ik ook!” Voorlopig blijft Regi de enige Vlaamse artiest die zo’n succes kan voorleggen en daar doet hij nu nog een nieuw album bovenop. Met dank aan Liefde voor Muziek en een dikke neus richting corona, het virus dat hij in snelheid wist te pakken.",“Er is geen tweede Regi”: Limburgse hitmachine is wereldwijd virus te snel af met nieuwe plaat,nl
7726,"“Het stormde, maar ik ben niet iemand die dan van het schip springt.” Zo blikte RC Genk/Pro League-voorzitter (schrappen wat past) Peter Croonen terug op de iden van mei, en de karaktermoord op Waasland-Beveren. Een correctere versie van wat op 15 mei gebeurd zou zijn: “We hebben het laten stormen zodat we iemand van het schip konden gooien.”",“De macht van de Pro League reikt zo ver dat ze een democratisch verkozen burgemeester met een e-mail buitenspel kan zetten”,nl
7727,"Op het balkon van het dakappartement van Jos Baart in Geel spelen zich unieke taferelen af: een oehoe heeft er een nest gemaakt en al sinds februari staan er elke die drie kuikens aan zijn raam.\n\nGeel-centrum was al sinds december in de ban van enkele oehoes die rond de Sint-Amandskerk op de Markt zijn neergestreken. Dat is uniek, want de zeldzame en tegelijk grootste uilensoort in ons land nestelt zich normaal in steengroeves en mergelgrotten.\n\nLEES OOK. Oehoes broeden in bloembak van flat in hartje Geel: “Samen met de uilskuikens ’s avonds tv-kijken”",Unieke beelden: drie oehoetjes op balkon in Geel,nl
7728,"De Italiaanse erfgoedautoriteit heeft geen problemen met de sloop van het Stadio Giuseppe Meazza (San Siro), het stadion waar Inter en AC Milaan hun thuisduels afwerken.\n\nMet die uitspraak komt de bouw van een nieuw stadion dichterbij. Beide clubs hebben plannen voor een onderkomen van 60.000 toeschouwers, op de plek waar het stadion nu staat. Het hele project gaat naar schatting 1,2 miljard euro kosten.\n\nSan Siro is gebouwd in 1926. De clubs en de gemeente Milaan zijn al maanden in gesprek om het verouderde stadion te vervangen door een nieuwe voetbaltempel. Mogelijk blijft de huidige voorgevel van het stadion wel intact.",Nieuw stadion AC Milan en Inter stap dichterbij,nl
7729,"Op dit moment had hij door Midden-Amerika moeten trekken. Ook Saoedi-Arabië en de Appalachen hadden ondertussen afgevinkt moeten zijn. Maar wereldreiziger Tom Waes (51) zit al weken thuis. “Jammer, maar tegelijk doet corona me beseffen dat ik aan een hels ritme aan het werk ben”, zegt Tom Waes, die zondagavond terug is op Eén met Reizen Waes Blijft Thuis.",Tom Waes is terug met ‘Reizen Waes blijft thuis’: “De pandemie is voor mij louterend geweest”,nl
7730,"Was Friends, de hyperpopulaire sitcom uit de jaren 90, te wit? Dat is in elk geval een veelgehoorde kritiek. Nu heeft een van de ‘friends’ gereageerd op de critici.\n\nActrice Lisa Kudrow (56), die de rol van Phoebe vertolkte, heeft in een interview met The Times gereageerd op die kritieken. Indien Friends in 2020 gemaakt zou worden, “dan was het zeker niet met een helemaal witte cast”, zegt ze.\n\nLisa Kudrow. Foto: Photo News\n\nNog volgens de actrice moeten mensen de show bekijken als een “tijdcapsule uit de jaren 90”. “Ik denk dat we op die manier naar Friends moeten kijken en niet vanwege alle dingen die beter hadden gekund.”\n\nLEES OOK. De bekendste barman is onherkenbaar geworden: de lange, trage weg neerwaarts van Gunther uit ‘Friends’\n\nEigenlijk was de sitcom voor die tijd erg progressief, zegt ze. “Er was een personage wiens vrouw op late leeftijd uit de kast kwam en die op dat moment zwanger was van hem. In de show hebben ze het kind samen opgevoed.” Op de vraag hoe Phoebe en haar echtgenoot de lockdown zouden beleven, zei ze: “Ik denk dat, indien Phoebe tegen dan al kinderen zou hebben rondlopen, ze heel militaristisch zou zijn wat betreft kunst. Dus het hele huis zou vol grote absurde kunstprojecten staan.”\n\nbekijk ook\n\nNooit naar Friends gekeken? Met deze samenvatting ben je in minder dan drie minuten helemaal mee\n\nCourteney ‘Monica’ Cox speelt hilarische scène uit ‘Friends’ na",Was de cast van ‘Friends’ te blank? Lisa Kudrow reageert op critici,nl
7731,"Bornem - In Bornem is donderdagavond een klopjacht gehouden op een inbreker. De man was, samen met een kompaan, op heterdaad betrapt in een woning in de Tijpelwijk. Eén dader kon door de politie worden ingerekend. De tweede man sloeg op de vlucht.\n\nVerschillende politieploegen, een speurhond en ook de helikopter van de federale politie zochten de wijde omgeving tussen het station van Bornem en de N16 af. De tweede verdachte kon nog niet worden ingerekend. De opgepakte verdacht zal nu grondig aan de tand worden gevoeld over de feiten en er zal ook onderzocht worden of de twee nog meer feiten op hun actief hebben.",Politie houdt klopjacht op inbrekers,nl
7732,"Componist, zanger en pretparkmagnaat Bobbejaan Schoepen zou vandaag, zaterdag 16 mei 2020, 95 jaar geworden zijn. Maar bijna dag op dag tien jaar geleden overleed hij in het Sint-Elisabethziekenhuis in Turnhout. Vijf bekende Vlamingen vertellen hoe de sympathieke cowboy uit Lichtaart hun leven heeft beïnvloed.",Tien jaar na de dood van Bobbejaan Schoepen: BV’s over hun herinneringen aan de geniale cowboy,nl
7733,"Na het Gala van de Gouden Schoen op 15 januari stapt Peter Bossaert, CEO van de voetbalbond, af op Jesse De Preter, makelaar van Roberto Martinez. Of er over een contractverlenging van de bondscoach kan worden gepraat. Eindelijk. Want Martinez had eerder al aangegeven dat hij bij de Rode Duivels zijn werk wilde afmaken. Toch is die contractverlenging pas sinds deze week een feit, acht gesprekken en vier maanden later. Een overzicht waarom dit alles zo lang aansleepte.","Achtste keer, goede keer: waarom de contractverlenging van bondscoach Roberto Martinez zo lang aansleepte",nl
7734,"Na een maandenlange onderbreking wegens de coronapandemie wordt het snookerseizoen begin juni hervat. Van maandag 1 tot donderdag 11 juni vindt volgens een nieuw format en achter gesloten deuren de Championship League plaats in de Marshall Arena in Milton Keynes.\n\nDie locatie werd gekozen omdat er de mogelijkheid is om iedereen te herbergen. Spelers, staf en officials zullen het complex niet hoeven te verlaten. Alle 128 profspelers kregen een uitnodiging in de bus, de 64 hoogst geplaatste spelers die op de uitnodiging ingaan, worden toegelaten. Dat op voorwaarde dat ze een negatieve coronatest afleggen. Topspelers als wereldkampioen Judd Trump (WS-1), Neil Robertson (WS-2), Mark Allen (WS-5) en Kyren Wilson (WS-8) zegden al toe.\n\nVan 1 tot 8 juni wordt in een eerste fase in zestien groepen van vier gespeeld. De zestien groepswinnaars spelen op 9 en 10 juni in vier groepen van vier, waarvan de vier groepswinnaars het op 11 juni in de finalegroep tegen elkaar opnemen. Alle wedstrijden gaan over vier frames. Voor elke deelnemers is er minstens 1.000 pond (1.100 euro) prijzengeld, de toernooiwinnaar strijkt 30.000 pond (33.500 euro) op. Voor de Order of Merit heeft dat geen gevolgen. Het toernooi is geen rankingtoernooi.\n\nFoto: Photo News\n\n“Geen toeval”\n\nDe spelers worden op het virus getest voor ze het complex betreden en blijven daar in afzondering tot het testresultaat bekend is. Ze spelen al hun groepswedstrijden op één dag en blijven zo lang in het complex, waar de regels van social distancing te allen tijde gehandhaafd worden. Tijdens de wedstrijden bewaren spelers en officials altijd twee meter afstand. Een handdruk voor of na de match is uiteraard uit den boze. Het materiaal wordt regelmatig ontsmet en de spelers wordt ook gevraagd regelmatig een ontsmettende handgel te gebruiken.\n\n“We zijn in het Verenigd koninkrijk de eerste grote sport die weer live op televisie gaat en daar ben ik best trots op”, verklaarde snookerbaas Barry Hearn. “Dat we de eerste zijn, is geen toeval. We hebben tijdens de lockdown hard gewerkt: naar oplossingen, innovaties en opportuniteiten gezocht, zodat we van start zouden kunnen gaan zodra dat weer toegelaten werd. Dit zijn uitdagende tijden, maar wij kijken liever naar de mogelijkheden dan naar de beperkingen. De sportwereld kan van ons leren. Qua innovatie staat snooker op de eerste rij.”","Snookerseizoen gaat op 1 juni weer van start achter gesloten deuren: “Dat we de eerste zijn, is geen toeval”",nl
7735,"‘Down the road’-presentator Dieter Coppens (42) is voor een keer niet zelf reisleider: donderdag stapt hij op de Columbus van Wim Lybaert (51). Vol vertrouwen om de tocht naar het onbekende aan te vatten, want eerder liftte Coppens al dwars door Amerika.\n\n“Peru? Daar gaan we niet geraken”, merkt Dieter Coppens op wanneer hij de bestemming heeft uitgeloot. Hij en Wim Lybaert vertrekken namelijk vanuit het Hongaarse Zomba, de plek waar acteur Tom Van Dyck vorige week is uitgestapt. De aflevering van donderdag brengt het duo dan maar naar Kroatië. Lybaert zit achter het stuur, Coppens kijkt op de kaart. “Wat ik goed kan. Ik heb dat vroeger vaak gedaan als ik ging liften”, vertelt hij. Want Coppens blijkt een gepassioneerd lifter. “Omdat je steeds in auto’s belandt bij mensen die je niet kent, en in werelden verzeilt waarvan je het bestaan niet kan vermoeden. Zo zat ik eens in de auto bij iemand die voor een hamburgerketen werkte en er zich ontfermde over de smeuïgheid van de saus.”\n\n“Ik heb geen schrik om te liften. Ik denk dat de mensen bang zijn geworden voor lifters door de enkele verhalen waarbij het fout is afgelopen. Ik vertrouw bijna alle mensen onmiddellijk.”\n\nMarihuana\n\nIn deze aflevering krijgt Wim Lybaert niet één, twee, maar drie keer te maken met de arm der wet. De reis is amper begonnen wanneer hij zich aan een alcoholcontrole moet onderwerpen. Wat later staan de heren aan de grens met Kroatië en komen agenten een kijkje nemen in de bus. Wanneer ze enkele plantjes op het aanrecht zien, merkt Coppens lachend op dat het marihuana is. Afwachten of dat een slimme uitspraak blijkt.\n\nDe Columbus\n\nEén, 20.20 uur",‘Down the road’-presentator Dieter Coppens mag zélf eens gast zijn: “Geen schrik om te liften”,nl
7736,"/ Antwerpen 2018 -\n\nRock Lobster City Lodge, de B&B die onze muziekjournalist Bart Steenhaut uitbaat in de Antwerpse Zurenborgwijk, is tijdelijk gesloten als gevolg van de maatregelen tegen het coronavirus. Maar vanuit zijn kot draait hij elke avond vlak voor het applaus ter ondersteuning van de zorgsector een Corona Classic. Het bijzondere verhaal achter die lockdownplaten leest u hier.",Onze muziekjournalist draait lockdownclassics vanuit zijn B&B: een hartenkreet tegen de eenzaamheid,nl
7737,"Hoe zou het met Kim Clijsters (36) zijn? De meest besproken comeback uit de Belgische sportgeschiedenis werd begin maart na amper twee matchen stilgelegd door de coronacatastrofe. Ondertussen is ze al een maand thuis in Opitter, hopende op betere tijden. “Als de US Open doorgaan, wil ik klaar staan.“\n\nClijsters trad donderdag nog eens voor het voetlicht. In een gesprek met de Tennis Hall of Fame en met VTM gaf ze een stand van zaken. Zelfs als de resterende tennismaanden van 2020 volledig op de schop ...","Kim Clijsters blijft in comeback geloven: “Als de US Open zouden doorgaan, wil ik klaar staan”",nl
7738,"OH Leuven en Beerschot bereikten nog geen overeenstemming over een datum voor de terugmatch van de promotiefinale. Zowel de Pro League als OHL zijn voorstander van het weekend van 1 en 2 augustus. Dan zou de wedstrijd in België kunnen plaatsvinden, vermoedelijk in het stadion van OHL. De Leuvense politie liet op een informatievergadering weten dat een wedstrijd aan Den Dreef onder strikte veiligheidsmaatregelen niet uitgesloten is. Ook de federale politie, die mogelijke amokmakers uit Beerschot moet controleren, zegt niet op voorhand neen.\n\nBeerschot opperde de mogelijkheid van een vroegere match in het buitenland en ook OHL zegt niet principieel neen tegen dat scenario. Competitiewedstrijden in België zijn verboden tot en met 31 juli maar bijvoorbeeld in Duitsland wordt wel opnieuw gespeeld. Al zijn er wel praktische bezwaren bij een wedstrijd in het buitenland. Beide ploegen zullen dan mogelijk (meer dan) een week in quarantaine moeten en een oefenveld moeten vinden in de buurt. Veel gedoe voor één partij.\n\nEen wedstrijd achter gesloten deuren in Leuven op 1 augustus wordt op dit moment als de meest realistische kanshebber gezien. De bekerfinale zou dan kunnen plaatsvinden op 2 augustus. Op maandag 3 augustus moet de Belgische bond zijn Europese deelnemers meedelen aan de UEFA. De matchen worden wellicht met nieuwe kernen gespeeld.","Promotiefinale tussen OHL-Beerschot op 1 augustus, bekerfinale op 2 augustus?",nl
7739,"Als het aan de Italiaanse bondscoach Roberto Mancini ligt, wordt het voetbalseizoen in de Serie A niet meer hervat. “Het lijkt me anders nogal een chaos te worden”, zei Mancini op de betaalzender Roma TV. “Als bondscoach hoop ik dat ze het seizoen nu beëindigen, zodat we in alle rust weer opnieuw kunnen beginnen.”\n\nDe voetbalcompetitie ligt ook in het door het coronavirus zwaar getroffen Italië al sinds begin maart stil. Na een pauze van drie maanden willen de clubs in juni het seizoen hervatten, terwijl de Italiaanse voetbalbond heeft verklaard een uitloop tot uiterlijk 20 augustus acceptabel te vinden. Zo kan in september weer worden begonnen met de volgende jaargang.\n\nEen slecht idee, vindt Mancini. “De wedstrijden zullen elkaar dan te snel opvolgen. Ik weet niet of de spelers aan het einde van het volgende seizoen nog in goede conditie zijn”, aldus de bondscoach, die al denkt aan het EK van 2021.\n\nIn Italië zijn nog twaalf speeldagen af te werken. Donderdag wordt mogelijk beslist of dat zal gebeuren.",Italiaanse bondscoach Roberto Mancini wil einde van Serie A: “Het lijkt me anders nogal een chaos te worden”,nl
7740,"Ze werd opzijgezet bij Joe, maar dit weekend maakt Leen Demaré haar rentree door de grote poort bij ­Nostalgie. Zaterdag- én zondagochtend, geen slechte plek om haar publiek opnieuw te bedienen. En om het trauma van een onverwacht en pijnlijk ontslag van zich af te schudden. “Ken je dat zinnetje? Je past niet meer binnen het profiel. Een pure verbloeming van: je bent te oud.”",Leen Demaré maakt radiocomeback: “Een vrouw van 58 mag blijkbaar blij zijn dat ze nog mag meedoen”,nl
7741,"Een half miljoen Nederlanders heeft maandag de eerste aflevering van Dertigers gezien op de zender NPO3. Ongeveer 450.000 mensen deden dat in primetime en nog eens 50.000 in de late avond. Zo was Dertigers meteen het best bekeken programma van de avond voor die zender.\n\nDe VRT-reeks kreeg een remake voor de Nederlandse markt, maar bleef trouw aan het Vlaamse concept. Zo zijn de gezichten uit de reeks ook in Nederland weinig bekend, en filmt men alles op een realistische manier. De recensenten laten zich positief uit over Dertigers. “Dit kan weleens een hit worden. Net als eerder in België. Goed gemaakt”, klinkt het.",Remake van ‘Dertigers’ breekt potten,nl
7742,Gekrijs wanneer je na een lange dag eindelijk een campari hebt uitgeschonken of een gevecht in je recent geordende inloopkast: een gezin kan hectisch zijn. Bij Anneke (45) uit Pulle is dat niet anders. Samen met haar man Phille (47) en zonen Ricky (13) en Vinnie (8) probeert ze er elke dag het beste van te maken.,COLUMN. Eenzaamheid op loopschoenen,nl
7743,"Algemeen directeur Gunther Dieltjens was woensdag namens Beerschot aanwezig op de “constructieve” vergadering met OH Leuven, de politiediensten en de Pro League. Er zou volgende week maandag een exacte datum vastgelegd worden, maar daarmee zijn nog niet alle problemen en onduidelijkheden van de baan. Daarnaast was het voor Beerschot ook op extrasportief vlak een drukke week, met de lancering van een eigen kledingmerk en de opstart van de abonnementencampagne voor volgend seizoen. “We blijven bouwen aan de toekomst van deze club, ook al is er veel onzekerheid.”","Algemeen directeur Beerschot na drukke week: “Hoe moeilijk het ook is, we blijven strijdvaardig”",nl
7744,"België aanbad hem. Raymond Braine is de Eden Hazard van zijn tijd. Een speler met wereldfaam. Maar dan komt de oorlog, de bevrijding en de vernedering. In september 1944 wordt Raymond Braine tussen tientallen collaborateurs opgesloten in de leeuwenkooi van de Antwerpse dierentuin. Pas 560 dagen later komt hij vrij. Voor het eerst lezen we mee uit de brieven die hij vanuit de cel schreef: “Lieve Mami, ik heb nooit iets tegen België gedaan.”",Stervoetballer in de leeuwenkooi: na de bevrijding in 1944 verdwijnt topspeler Raymond Braine 560 dagen in de cel,nl
7745,"Manchester United heeft in de eerste drie maanden van 2020 een recordverlies van 31,9 miljoen euro geleden. De Premier League-club maakte de kwartaalcijfers donderdag bekend. De omzet daalde met 19 procent, tot 138 miljoen euro.\n\nVorig jaar werd in dezelfde periode nog 12,4 miljoen euro winst geboekt. Dat verschil is te verklaren doordat Manchester vorig jaar de kwartfinales van de Champions League bereikte, terwijl het nu slechts de Europa League speelt. Maar ook het begin van de coronacrisis doet zich voelen. Het belangrijkste verliespunt daarbij is het ontbreken van tv-inkomsten sinds begin maart. De inkomsten van de uitzendrechten daalden met 50 procent tot 29 miljoen euro. Voor de inkomsten uit thuiswedstrijden was er een daling van 8,2 procent, naar 24,4 miljoen euro. De inkomsten uit de merchandising steeg dan weer licht met 3 procent, tot 76,6 miljoen euro.\n\nFoto: Photo News\n\n“Impact van pandemie”\n\n“Onze resultaten van het derde kwartaal van het seizoen weerspiegelen gedeeltelijk de impact van de pandemie op de club”, verduidelijkte CEO Ed Woodward. “In het huidige kwartaal zullen de verliezen uiteraard alleen maar toenemen en ik verwacht niet meteen beterschap voor het volgende kwartaal. Het zal nog een hele poos duren voor het weer ‘business as usual’ is.”\n\n“Alle voetbalclubs zullen door deze crisis getroffen worden, maar wij staan stevig in onze schoenen. Voor de toekomst op lange termijn zie ik het positief in. Dit wordt ongetwijfeld één van de lastigste periodes in 142 jaar clubgeschiedenis, maar eens we ons daar doorheen geworsteld hebben, zullen we er weer staan als vanouds. Het is net onze veerkracht in zware tijden die deze club groot gemaakt heeft. Dat is een kwaliteit die ons nu weer van pas gaat komen.”\n\n“We staan voor grote uitdagingen. Maar het is ook een opportuniteit. Deze situatie dwingt ons creatieve en innovatieve oplossingen te zoeken om het voetbal weer naar de mensen te brengen. Niemand zal beweren dat voetbal in deze tijd het allerbelangrijkste is, maar het kan wel helpen om de moraal op te krikken en om de mensen weer samen te brengen, wanneer onze samenleving van deze klap herstelt.”",Topclub Manchester United lijdt recordverlies door coronacrisis: “Het zal nog even duren voor het weer <I>business as usual</I> is”,nl
7746,"Wilrijk -\n\nIn deze bijzondere tijden komt elk gesprek vroeg of laat uit bij die allesbeheersende pandemie, zelfs als we het daar eigenlijk even liever niet over willen hebben. Voortaan laten interessante Antwerpenaars voor u elke week het achterste van hun tong zien, met één duidelijke afspraak: we gaan het niet hebben over dat C-woord. Zelfs niet een heel klein beetje. Vandaag: Sven De Ridder uit Wilrijk.",Acteur Sven De Ridder probeert het simpel te houden in het leven: “Ruzie maken kost alleen maar krachten”,nl
7747,"In Gert late nightschiep Alex Callier donderdagavond duidelijkheid. Hij lijdt aan alopecia areata. “Haarverlies op bepaalde plekken, bijvoorbeeld aan mijn haarlijn en mijn wenkbrauwen.”\n\nSinds de bezieler en bassist van Hooverphonic enkele maanden terug in Vandaag zijn deelname aan het Eurovisiesongfestival aankondigde, viel het veel kijkers op dat Calliers wenkbrauwen verdwenen leken.\n\n“Het is geen complex”, zei Callier. “Veel mensen hebben de ziekte. Ze is gerelateerd aan stress, en ik heb al meer dan 25 jaar een behoorlijk stressvolle job. Een geneesmiddel bestaat niet. Maar ik heb eigenlijk nog geluk, er zijn mensen die een volledig kale plek in hun haar hebben.”",Alex Callier geeft verklaring voor verdwenen wenkbrauwen: alopecia areata,nl
7748,"Met een zinderende eerste trailer loopt Eén warm voor het tweede seizoen van ‘Undercover’, dat in september van start gaat. Nu al is het uitkijken naar de nieuwe slechteriken van dienst: Wim Willaert (53) en Sebastien Dewaele (42). Net als in ‘Eigen kweek’ spelen ze broers, zij het van de minder sympathieke soort. “De vechtscènes met Tom Waes waren bikkelhard. Maar meteen erna schoten we in een lachkramp.”",‘Eigen kweek’-broers herenigd in ‘Undercover’: “Niets leuker dan de smeerlap spelen”,nl
7749,"Waasland-Beveren legt zich niet neer bij hun verwijzing naar 1B. De Waaslanders hebben een juridisch stappenplan klaar en menen een grote kans op succes te hebben. Eerst een onderhoud met de Pro League, dan naar het BAS tegen de opgelegde degradatie en dan naar de burgerrechtbank tegen de “hallucinante” licentie van Moeskroen. Dat ze bij die laatste stap al hun (tv-)geld riskeren, houdt hen niet tegen.\n\nJürgen Geril en Wim Houttequiet",Waasland-Beveren trekt ten aanval via verschillende fronten,nl
7750,"Ook voor Gerard Joling (60) zit een ‘ticket to the tropics’ er niet meteen in: de Nederlandse zanger laat zich gewillig ophokken in zijn villa in Aalsmeer. Zelfs vanop afstand het Eurovisiesongfestival fileren kan dit weekend niet, want ook dát feestje gaat niet door. Wat er nog rest? Terugblikken op zijn eigen deelname in 1988 en op zijn leven, want zestig word je niet elke dag: “Het leven gaat om de duit en de fluit.”",Gerard Joling (60) blikt terug op zijn leven én deelname aan Eurosong in 1988: “Het leven gaat om de duit en de fluit”,nl
7751,"De webredactie van FC Cincinnati wist kennelijk nog niet zo goed hoe hun nieuwe hoofdtrainer Jaap Stam eruit ziet. Op de site van de Amerikaanse voetbalclub stond aanvankelijk een verkeerde foto bij het bericht van de opvolger van Ron Jans.\n\nFC Cincinnati plaatste een foto van een kale man, met stropdas van Ajax, die niet Stam was. Het ging om Tinus van Teunenbroek, een jeugdcoach bij de Amsterdammers.\n\n“Ik hoorde ervan via een moeder van een oud-speler van mij”, reageerde Van Teunenbroek bij Fox Sports. “Iedereen vraagt nu of ik een transfer naar Amerika heb gemaakt. Ik ben ooit door Ajax zelf ook al eens aangezien voor Jaap Stam, in Ajax Showtime. Het gebeurt me sowieso vaker, zoals op vakantie, dat mensen roepen: Hé, dat is Jaap Stam! Vroeger kwamen Engelsen wel eens met een shirt van Manchester United naar me toe en wilden met me op de foto. Ook haalden ze herinneringen met mij op, verhalen over de tijd dat ‘ik’ bij United speelde. Ik had er toen altijd wel lol mee.”\n\nDe club herstelde zich na ruim een uur. De foto van de lookalike van de nieuwe coach werd toen vervangen door een prent van de enige echte Stam. De Nederlander wordt vrijdag gepresenteerd tijdens een videoconferentie.\n\nAndere clubs uit de Amerikaanse voetbalcompetitie reageerden snel op de blunder van Cincinnati. FC Dallas, Colorado Rapids, Houston Dynamo, Philadelphia Union, New York Redd Bulls en Columbus Crew plaatsten foto ‘s van onbekende en bekende kale mannen op sociale media met teksten als “Succes Jaap”, “Gefeliciteerd Jaap” en “Welkom Jaap”. Een fan-account van LA Galaxy pakte uit met een foto van … Jelle Van Damme.\n\nWelcome to MLS, Jaap Stam! pic.twitter.com/OxuKfwjgvJ — New England Revolution (@NERevolution) May 21, 2020","FC Cincinnati blundert met verkeerde foto van nieuwe coach Jaap Stam, maar de ‘onbekende kale man’ was niet aan z’n proefstuk toe",nl
7752,"Met een zinderende eerste trailer loopt Eén warm voor het tweede seizoen van ‘Undercover’, dat in september van start gaat. Nu al is het uitkijken naar de nieuwe slechteriken van dienst: Wim Willaert (53) en Sebastien Dewaele (42). Net als in ‘Eigen kweek’ spelen ze broers, zij het van de minder sympathieke soort.",Wim Willaert opnieuw naast ‘Eigen kweek’-broer Sebastien Dewaele in ‘Undercover 2’: “Niets leuker dan de smeerlap spelen”,nl
7753,"De Pro League stemde tijdens zijn bewogen vergadering van vorige week een maatregel die Moeskroen maximaal beschermt tegen toekomstige aanvallen op zijn licentie: voortaan worden “economische dalers” (ploegen die failliet gaan of geen licentie krijgen) niet langer automatisch vervangen door sportieve dalers in 1A.\n\nDe maatregel is volgens de Pro League bedoeld om via “natuurlijke weg” naar een hoogste afdeling met veertien ploegen te komen. Maar in de praktijk is het een vorm van immuniteit voor Moeskroen. Geen enkele ploeg zal er nog belang bij hebben de licentie van de Henegouwers aan te vallen.\n\nSinds Moeskroen in 2015 werd overgenomen door het makelaarsduo Zahavi en Ramadani is de licentie een jaarlijks terugkerend twistpunt. Elk jaar was het de sportieve degradant die de leiding nam in het verzet. In 2016 OHL, in 2017 Westerlo, in 2018 KV Mechelen en in 2020 Waasland-Beveren. Alleen Lokeren, in 2019, gokte na zijn degradatie vorig jaar op een ander paard: de omkoopzaak KV Mechelen-Waasland-Beveren voor het BAS.\n\nVanaf 2021 zal de ploeg die laatste eindigt in de reguliere competitie niet meer moeten hopen op een economische degradatie van Moeskroen. Pro League-CEO François ontkent dat daarmee sprake is van immuniteit voor Les Hurlus. “In 2020 ontnam de voetbalbond Moeskroen de licentie ontnam en verdedigde de beslissing voor het BAS”, zegt François. “Elke ploeg blijft daarna het recht houden de licentie van Moeskroen te betwisten.” Als er geen rechtstreeks belang meer mee gemoeid is, is dat laatste scenario onwaarschijnlijk geworden.",Pro League beloont Moeskroen met “immuniteit” voor licentie: toekomstige licentie-aanvallen worden moeilijk,nl
7754,"Heeft Kürt Rogiers (49) ooit meegespeeld in een pornofilm? De acteur en presentator hintte er ooit naar in een interview, maar liet het verhaal net voor het ter perse gaan uit het artikel schrappen. Nu, tien jaar na de feiten, doet hij het verhaal toch uit de doeken in Ge hadt erbij moeten zijn.\n\n“Een van de grootste mysteries uit mijn leven”, zegt Rogiers. Hij werd destijds uitgenodigd door een Nederlands koppel die voor hem een ‘droomrol’ had in hun nieuwste film. “Ik zag het helemaal zitten. De eerste opnamedag verliep heel normaal. Tot we op een tweede locatie begonnen te draaien.” Want daar arriveerde Rogiers op een compleet gesloten filmset.\n\nOok Lesley-Ann Poppe (41) laat een straf verhaal naspelen in Ge hadt erbij moeten zijn. Ooit was Poppe lid van een metalgroep die niet veel voorstelde. Op een dag kregen ze toch de kans om door te breken. Al kostte dat bloed, zweet en tranen. Véél bloed.\n\nGe hadt erbij moeten zijn\n\nVTM, 20.35 uur",Het pornoverleden van Kürt Rogiers: “De eerste opnamedag verliep heel normaal”,nl
7755,"La douce France: het vakantieland bij uitstek voor Belgen, maar deze zomer kunnen we er mogelijk maar beperkt naartoe reizen. Om het gemis niet al te groot te maken, haal je de sfeer met lekkers, mode en design van ginder zo in huis. Kwestie van een zomer in en rond de eigen jardin door te brengen als God in Frankrijk.\n\nA table\n\nIn de Franse keuken staan pain, vin et fromage centraal, maar ook wijn en Champagne zijn niet te missen als je jezelf een beetje bij onze Zuiderburen wilt wanen. Maak de buren naast je kot jaloers en strooi een handvol Provençaalse kruiden op de barbecue. De bubbels kun je op mondaine wijze laten koelen in een goudkleurige koeler - die perfect past op je denkbeeldig jacht voor de kust van Cannes of Saint-Tropez.\n\n- Receptenboekje - Ladurée - 35, 99 euro via Bol.com\n\n- Champagnekoeler- Riviéra Maison - 129 euro\n\n- Glas met woorden - Maisons Du Monde - 13,74 euro\n\n- Wijn uit Côtes du Rhone in kistje - Wijngeschenken.be - 27,20 euro\n\n- Stokbroodplank - Point-Virgule - 26,95 euro\n\n- Kaasmessen - Laguiole - 39,95 euro via Cookinglife.be\n\n- Herbes de Provence - Dille & Kamille - 1,75 euro\n\n- Camarguezout - 10,95 euro via Bodelica.com\n\n- Napoleon-snoepjes - Albert Heijn - 1,49 euro voor zakje van 225 gram\n\n- Eclair - Chez Claire - 4,50 euro per dessertje\n\nLook: je ne sais quoi\n\nDe typische Parisienne heeft altijd een onberispelijke stijl, die in combinatie met hun attitude moeilijk na te bootsen valt. Maar met de juiste outfit kom je wel al een heel eind. Mag in de garderobe: tweed - oh zo Chanel! - en een vestimentaire ode aan Franse modehuizen en kleinere merkjes. Sportievelingen kunnen zich Roland Garros-gewijs uitleven op een tennisveld in de buurt. En wie heeft er überhaupt de Seine nodig om langs te flaneren als je de Leie en de Schelde hebt?\n\n- Zonneklep - Lacoste - 49,95 euro\n\n- Lippenstift - Rouge Dior Ultra Care - 40 euro\n\n- Blazer uit tweed - Uterqüe - 139,30 euro\n\n- Sandalen - Jonak - 114,95 euro\n\n- Zonnebril - Saint Laurent - 325 euro\n\n- Parfum - Chloé - 66,50 euro via Ici Paris XL\n\n- Flared broek - & Other Stories, Paris atelier - 69 euro\n\n- Tennistas - Wilson editie Roland Garros - 101,95 euro via tennis-direct.be\n\n- Shirt Paris - H&M - 9,99 euro\n\n- Halsketting - Wouters & Hendrix - 195 euro\n\nChansons en een briesje\n\nNiets beter dan een Franse sfeer scheppen met Franse chansons, wat perfect lukt met het werk van Serge Gainsbourg. Een idee voor een picknick in eigen tuin tussen aangeplante lavendel of zonnebloemen - wedden dat het bijna hetzelfde aanvoelt als kamperen in la campagne. Doe daar ’s avonds nog een romantische filmklassieker bij à la Amélie Poulin, Moulin Rouge of Jeux d’Enfants en je vakantiedag is compleet.\n\n- Plaat Histoire De Melody Nelson - Serge Gainsbourg - 41,79 euro\n\n- Potje lavendel - Ikea - 4 euro\n\n- Picknickmand - Cosy&Trendy - 58, 99 euro\n\n- Salontafelboek - Chanel - 75 euro via Standaard Boekhandel\n\n- Gastenzeepjes - L’Occitane - 20 euro\n\n- April Vase - Tse Tse - 197 euro\n\n- Tegeltje met afbeelding van Toulouse Lautrec, die afiches ontwierp voor de Moulin Rouge - 15,40 euro via Zazzle.be\n\n- Speelfiguurtje Le Petit Prince - Plastoy - 15,99 euro via Bol.com\n\n- Le fabuleux destin d’Amélie Poulain - Bookspot.be - 5,99 euro",De geur van de Provence en de flair van aan de Côte d’Azur: zo haal je la douce France binnen,nl
7756,"Coronacrisis of niet, binnen een maand start Vier met de opnames van de nieuwe fictiereeks ‘Grond’. In de regiestoel zitten ‘bad boys’ Adil El Arbi (31) en Bilall Fallah (34).\n\nDe plannen voor Grond zijn niet nieuw. Al sinds 2017 zit het project in de pijplijn. Het verhaal komt uit de koker van De twaalf-acteur en theatermaker Zouzou Ben Chikha (49), die samenwerkte met Wannes Cappelle (40) en Dries Heyneman (41). Die laatste twee schreven mee aan Bevergem.\n\nGrond gaat over een jonge kerel uit de moslimgemeenschap die op het lumineuze idee komt om heilige grond naar Vlaanderen te halen, zodat overleden moslims hier begraven kunnen worden. Maar een zwaarmoedige reeks wordt het niet: Grond is vooral komisch drama, met de nodige actie. Spek naar de bek van Patser-regisseurs Adil El Arbi en Bilall Fallah, die de opnames gedeeltelijk voor hun rekening nemen. Mathieu Mortelmans is aangesteld als derde regisseur. Over de cast wil Vier nog niets kwijt.\n\nEind juni\n\nGrond is een van de eerste series die wordt opgestart sinds de coronacrisis. Verrassend is dat de scenario’s niet zijn aangepast aan de huidige situatie. Wel wordt op de set extra aandacht besteed aan de veiligheidsvoorschriften. De opnames voor de acht afleveringen starten eind juni en lopen de hele zomer. Ze vinden bijna volledig in het Brusselse plaats.",‘Bad boys’ Adil & Bilall beginnen aan komische Vier-serie over jonge moslim,nl
7757,"Topmodel Gigi Hadid bevestigde onlangs dat ze zwanger is van haar eerste kindje samen met Zayn Malik. In een interview op Instagram vertelt ze dat fans dachten dat ze was langsgeweest bij de plastisch chirurg omdat haar lichaam er plots anders uitzag.\n\n“Ik was al zwanger tijdens de modeweken in februari”, zegt het Amerikaanse topmodel. “Door mijn zwangerschap veranderde de vorm van mijn gezicht een beetje. Mensen dachten zelfs dat ik was langsgeweest bij de plastische chirurg. Ik kreeg geregeld te horen dat ik fillers had laten plaatsen maar dat is niet het geval. Mijn gezicht is altijd al rond geweest en als het zou veranderen dan gaat het om een natuurlijk proces”\n\nHet topmodel benadrukt dat ze geen tegenstander is van plastische chirurgie maar dat ze er zelf niet voor zal kiezen. “Ik ben een controlefreak en ik stel me altijd de vraag: stel dat het misgaat? Iedereen doet met zijn lichaam wat hij of zij wil maar ik heb geaccepteerd dat ik niet perfect ben. Als je je onzeker voelt, dan heb je ook nog altijd make-up.”\n\nbekijk ook\n\nGigi Hadid krijgt internet over zich heen na ‘racistisch’ filmpje",Gigi Hadid over zwangerschap: “Mensen dachten dat ik naar de plastisch chirurg was geweest”,nl
7758,"Wim De Vilder (50) pakt eind dit jaar opnieuw uit met het programma Over 5 jaar. Het Journaal-anker interviewde in 2015 een aantal Bekende Vlamingen en stelde hen de vraag hoe de wereld en hun eigen leven er vijf jaar later zouden uitzien.\n\nDe beelden werden sindsdien bewaard en worden eind 2020 voor het eerst getoond aan de gasten. Wie maakte de beste voorspelling en welk fenomeen hebben ze onderschat? Op de gastenlijst staan onder anderen Lieven Scheire, Gert Verhulst en drie niet nader genoemde politici.\n\nDe Vilder maakte het programma al eens in 2015, met interviews die in 2010 waren afgenomen. Toen deden onder anderen advocaat Jef Vermassen en geestelijke André Léonard mee.",Wim De Vilder keert terug naar zijn BV’s in ‘Over 5 jaar’: wie voorspelde 2020 juist?,nl
7759,"Wat hebben FC De Kampioenen en Friends gemeen? Beide series zijn jaren na de laatste aflevering nog steeds immens populair en krijgen er nog dagelijks fans bij. En om die fans te plezieren brengt de Amerikaanse serie nu een eigen kookboek uit. Of de recepten in de smaak zullen vallen, is nog maar de vraag.\n\nIn 2004 kwam er na tien jaar een einde aan de reeks ‘Friends’ en dat tot grote spijt van miljoenen fans. Maar Rachel en co. raakten niet in de vergetelheid, integendeel. De afleveringen werden keer op keer opnieuw uitgezonden en de acteurs bleven razend populair. Maar naast het herbekijken van de afleveringen, kunnen fans binnenkort ook aan de slag met de recepten uit de reeks.\n\nIn totaal staan er zeventig recepten in het boek, waaronder de vreselijke trifle die Rachel haar vrienden ooit eens voorschotelde. Maar ook Monica, die in de reeks kok was, doet haar duit in het zakje. En Phoebe? Zij verrast ons met een recept voor havermoutkoekjes.\n\nHet boek ‘Friends: The Official Cookbook’ is momenteel enkel te bestellen op Amazon en kost ongeveer 23 euro.",‘Friends’ brengt kookboek uit met recepten uit de reeks,nl
7760,"Na een week staat de teller van de inzamelactie voor de Davidsons uit het Vier-programma Don’t worry be happy op 5.445 euro. Meer dan de vooropgestelde 5.000 euro, dus.\n\nDe Davidsons, oftewel het gezin Peirsman-Ouderits uit Olen, heeft het al jaren moeilijk. Zo lijdt mama Els al een hele poos aan kanker. En sinds papa Eddy werkloos werd, had het gezin met elf kinderen het helemaal lastig om de eindjes aan elkaar te knopen. Reportagemaker Peter Boeckx (58), de man achter Don’t worry be happy, startte daarom een inzamelactie. Hij kreeg steun van gezichten uit het programma The sky is the limit zoals Michel Van den Brande, Frederik Laeremans en Marie-Anne De Nil. De Davidsons zijn later weer te zien in het nieuwe seizoen van Don’t worry be happy.\n\nAlle info is te vinden op www.gofundme.com/f/peter-zoekt-peters-amp-meters.",Peter Boeckx zamelt méér dan gehoopt in voor de Davidsons,nl
7761,OHL en Beerschot bezorgen de clubs uit de rechterkolom van 1A nachtmerries. Zij waren een belangrijke reden om volgend seizoen toch met zestien in plaats van achttien ploegen te starten in de hoogste voetbalklasse. Waarom jagen de zeven miljardairs in het Belgisch voetbal vooral de degradatiekandidaten op kosten?,3.470.000.000 euro heeft OH Leuven-eigenaar Aiyawatt Srivaddhanaprabha op zijn rekening staan,nl
7762,"Sportieve sandalen met klittenband maakten vorige zomer plots een opmars. En terwijl fashionista’s voordien nog liever ter plekke dood vielen dan een dergelijk paar schoenen aan te trekken, blijft hun populariteit rijzen. Zelfs bij luxemerken als Chanel en Sportmax.\n\nStaan er komende zomer veel wandelingen in velden, bossen en duinen op het programma? Dan heb je nu het perfecte excuus om een paar trendy wandelschoenen met klittenband in huis te halen. Comfortabel zijn ze zeker, maar nu blijkbaar ook hipper dan ooit. Chanel, Sportmax en Phillip Lim gingen er volop voor en tijdens de internationale modeweken in februari verschenen heel wat influencers ermee op straat.\n\nHoe combineer je dit schoeisel nu met je garderobe? Regels zijn er niet echt. Influencers doen het je voor met een mantelpak, al dan niet met korte broek, of zelfs enkellange, zwierige jurken.",TREND. Onder een pak of enkellange jurk? Kies voor comfort met wandelsandalen,nl
7763,"In ‘Ontoerekeningsvatbaar’ gaat Stefaan Degand (41) opnieuw aan de slag met de 54-jarige pedoseksueel Dennis. De samenwerking tussen de twee heren verloopt niet van een leien dakje, vooral omdat Degand er nog steeds aan twijfelt of hij het project wel wil voortzetten.\n\nIn de uitzending van vorige week maakte acteur Stefaan Degand kennis met Dennis, een man die zedenfeiten pleegde met minderjarige meisjes. De twee werden samengezet om een voorstelling te maken rond de gedichten die de geïnterneerde schrijft.\n\nAl vijf keer werd Dennis veroordeeld voor zedenfeiten, en de verleiding loert steeds om de hoek. “Bepaalde zenders mogen niet opstaan in de instelling”, zegt hij. “VtmKzoom, Zappelin of ook het programma The voice kids… Het is niet aangewezen om ernaar te kijken omdat het mij kan triggeren.”\n\nDegand probeert Dennis tijdens hun ontmoeting het nodige inlevingsvermogen bij te brengen, maar dat is makkelijker gezegd dan gedaan. “Het maakt me bang omdat ik geen controle over mezelf voel”, verontschuldigt Dennis zich.\n\nGeen rechter of beul\n\nDennis past de tips van Degand evenwel met verve toe in de praktijk. Maar die laatste blijft met twijfels zitten over het project. “Omdat het discutabel is”, zegt hij. “Is het maatschappelijk relevant om zo iemand een platform te geven? Ik wist niet wie ik voor me had. Bij het vorige gesprek wou ik na drie tellen opstaan. Ik ben geen rechter of beul om te oordelen over een ander. Maar is wat we doen wel goed?” Maar Dennis zet door. “Of dit zinvol is? Als ik met dit gesprek één pedoseksueel tot inzicht kan laten komen of overtuig om hulp te zoeken, vind ik dit opzet geslaagd.”\n\nOntoerekeningsvatbaar\n\nCanvas, 21.25 uur",Stefaan Degand twijfelt over samenwerking met pedoseksueel Dennis,nl
7764,"Na het Gala van de Gouden Schoen op 15 januari stapt Peter Bossaert, CEO van de voetbalbond, af op Jesse De Preter, makelaar van Roberto Martinez. Of er over een contractverlenging van de bondscoach kan worden gepraat. Eindelijk. Want Martinez had eerder al aangegeven dat hij bij de Rode Duivels zijn werk wilde afmaken. Toch is die contractverlenging pas sinds deze week een feit, acht gesprekken en vier maanden later. Een overzicht waarom dit alles zo lang aansleepte.","Achtste keer, goede keer: waarom de contractverlenging van bondscoach Roberto Martinez zo lang aansleepte",nl
7765,"Omdat de fans van Thuis hun dagelijkse afspraak missen, laten de makers de soap vanaf maandag verderleven in een radiofeuilleton. Het is meteen de terugkeer van het hoorspel: ooit erg gesmaakt, nu nagenoeg verdwenen. “Radio is veel intiemer dan tv. En tegelijk krachtiger, omdat je je fantasie moet gebruiken”, zegt Sara Vertongen, die destijds dochter Sylvia speelde in ’t Koekoeksnest.",‘Thuis’-fans moeten voor nieuwe dagelijkse afspraak naar de radio: “Veel intiemer en krachtiger dan tv”,nl
7766,"Ivan Leko komt niet alleen naar Antwerp. De technische staf wordt herbekeken en hij hoopt dat hij zowel Rudi Cossey (58) als Edward Still (29) kan meebrengen.\n\nCossey en Still waren al zijn assistenten in het kampioenenjaar bij Club Brugge en konden erna mee naar Al Ain, maar dat lag door familiale redenen moeilijk. Als ze allebei tekenen bij The Great Old, is het de vraag wat er met huidig T2 Wim De Decker gebeurt. Hij heeft wel altijd opengestaan voor andere functies in het voetbal. Keeperstrainer Vedran Runje, met wie Leko nog samenspeelde bij Hajduk Split, blijft aan boord.",Wordt Ivan Leko bij Antwerp herenigd met assistenten van bij Club Brugge?,nl
7767,"Wetstraatjournaliste Goedele Devroy heeft een gehandicapte zoon Quinten die nu, in tijden van quarantaine, volledig terugvalt op haar zorgen en die van haar man. Het zijn dus moeilijke tijden, vertelde ze maandag in Gert Late Night. Om haar een hart onder de riem te steken, kreeg ze een bezoek van collega Wim De Vilder.",Goedele Devroy over zorg voor gehandicapte zoon tijdens lockdown: “Het is echt zwaar”,nl
7768,"Coronacrisis of niet, Kim Clijsters is vastberaden om een verlengstuk te breien aan haar tenniscomeback, dat vertelde ze aan VTM Nieuws. “Het is spijtig, maar veel kan je er niet aan doen. Het is voor iedereen hetzelfde.”\n\nIn september kondigde Clijsters via Instagram haar tweede comeback in het professionele tennis aan, zeven jaar na haar (tweede) afscheid. In haar eerste wedstrijd op het WTA-toernooi van Dubai charmeerde ze, maar verloor Clijsters haar eerste partij tegen Garbiñe Muguruza in twee sets. Later in maart volgde nog een tweede partij op het toernooi van Monterrey in Mexico, maar ook daar kon Clijsters niet winnen tegen Johanna Konta. Drie maanden sinds haar comeback zit de Limburgse nu thuis zonder competitie.\n\n“Het moment dat ik naar Dubai (Kims eerste comeback-wedstrijd) vertrok was er wel al sprake van corona, maar nog niet echt in België. Ik had voor mijn team wel al mondmaskertjes meegenomen om te dragen op de luchthaven. Toen konden we er nog een beetje met lachen.”\n\nMaar toen Clijsters een maand later op weg was naar haar derde tennistoernooi, Indian Wells, brak het coronavirus volledig uit zijn voegen. “Ik had in het begin wel een gevoel van ‘dju toch’. Het is spijtig, maar veel kan je er niet aan doen. Het is voor iedereen hetzelfde.”\n\n(lees verder onder de foto)\n\nFoto: Photo News\n\nLockdown in de VS\n\n“Ik heb dan toch beslist om met mijn team naar New Jersey (VS) te vliegen, waar Bryan (Lynch, Kims echtgenoot) zijn familie woont. Maar vanaf het moment dat ze daar ook begonnen praten over de lockdown, zijn Nicole en Fred (Kims entourage) onmiddellijk vertrokken naar België. Ik was dan een paar dagen alleen in de VS met mijn zoontjes, maar uiteindelijk zijn ook Bryan en Jada (Kims dochter) naar New Jersey overgevlogen. Zo waren we toch samen met het gezin.”\n\nHoe beleefde de familie Clijsters-Lynch de coronacrisis in de Verenigde Staten, vlakbij corona-broeihaard New York? “Blake is nu 3 jaar en is zich nergens van bewust. Jack daarentegen stelt zich wel vaak vragen en vraagt soms aan onbekende mensen: “heb jij corona?” Af en toe houdt hij zelfs zijn adem in, dus je merkt wel dat zelfs een zesjarige daarmee bezig is. Wij hebben ook onmiddellijk besloten om Bryan zijn ouders niet te bezoeken en alle contact binnen het gezin te houden.”\n\nMidden april trok de familie Clijsters opnieuw naar Bree met twee weken quarantaine. “De kinderen van vrienden van ons gingen met de fiets naar de winkel en kwamen met de boodschappentas tot voor ons deur. Toen was even alles wel echt heel strikt.”\n\nOp 8 juni viert Kim Clijsters haar 37e verjaardag en daarvoor wenst ze maar één ding: “Een virtuele knuffel, dat mag wel.”","Kim Clijsters (bijna 37) zet comeback verder ondanks coronacrisis: “Ik ga door, ook al spelen we dit jaar niet meer”",nl
7769,"Eén heeft de allereerste beelden van het tweede seizoen van Undercover vrijgegeven met een bloedstollende trailer. Heel Vlaanderen mag beginnen uitkijken naar zondag 6 september, want dan start het tweede seizoen van de populaire reeks. Het actieterrein van Bob (Tom Waes) verlegt zich dit seizoen van een camping naar een country- en western-manege waar ze zich cowboys in het Wilde Westen wanen. Zijn doelwit: de broers en wapenhandelaars Berger (vertolkt door Sebastien Dewaele en Wim Willaert).\n\nEen klein jaar na de gebeurtenissen van het eerste seizoen werkt Kim (Anna Drijver) bij Human Rights, een organisatie die zich inzet voor vrede en mensenrechten. Omdat haar onderzoek naar illegale wapenhandel in Syrië niet opschiet, vraagt ze tegen de regels in de hulp van haar ex-collega Bob (Tom Waes). Zo komt Bob in contact met de spil van de Belgische illegale wapenhandel: de broers Laurent en JP Berger. Op het eerste gezicht zijn dat vriendelijke kerels die de El Dorado Ranch runnen, een country- en western-manege in het Belgische achterland. Maar achter de schermen zijn de broers meedogenloze wapenhandelaars met bloed aan hun handen.\n\nBob gaat undercover en begeeft zich zo opnieuw in het hol van de leeuw. Hij probeert in de gratie te komen van de broers. Ondertussen zint Ferry Bouman vanuit de gevangenis op wraak. Hij wil Bob en Kim terugpakken en zet zijn zoektocht naar hun ware identiteit verder. En ook Polly, de tienerdochter van Bob, laat haar vader niet met rust. Zij wil eindelijk weten wie haar vader echt is en begint haar eigen onderzoek. Maar misschien brengt ze zo wel zijn missie in gevaar...",Eerste beelden van ‘Undercover 2’ beloven spannend seizoen: “Die hoer moet dood”,nl
7770,"Mark Zuckerberg lanceerde op zijn Facebook-pagina Facebook Shops. 'Het is een eerste stap binnen de visie van Facebook om online shopping op Facebook en Instagram te vergemakkelijken', schreef hij.\n\nNu bedrijven in coronatijden op zoek zijn naar nieuwe manieren om hun producten en diensten online aan te bieden, is het moment gekomen voor Facebook om stappen te doen in online shopping. Het kind kreeg de naam Facebook Shops.\n\nFacebook Shops maakt het voor bedrijven mogelijk gratis en eenvoudig een online omgeving te creëren die toegankelijk is voor klanten op zowel Facebook als Instagram, luidt het.\n\nOnline shopping\n\nBedrijven kunnen zelf de producten kiezen die ze in hun catalogus in Facebook Shop willen zetten en de 'look and feel' aanpassen door een coverafbeelding en accentkleuren die aansluiten op hun merkidentiteit. 'Zo kan elk bedrijf, ongeacht zijn grootte, zijn producten en diensten online zetten en in contact komen met klanten waar en wanneer het hen uitkomt', laat Facebook weten.\n\nMensen kunnen Facebook Shops vinden op de Facebook-pagina of het Instagram-profiel van een bedrijf, of ze ontdekken via Stories of advertenties. Vervolgens kunnen mensen door de volledige collectie van het merk bladeren, producten bewaren die hen interesseren en vervolgens een bestelling plaatsen.",Zuckerberg zet stappen in e-commerce met Facebook Shops,nl
7771,"Ivan Leko heeft als nieuwe trainer van Antwerp meteen heel wat werk. Dat zegt analist en publieklieveling in Deurne-Noord Patrick Goots. De Kroaat volgt Laszlo Bölöni op, en zal van Paul Gheysens 1 duidelijke opdracht hebben gekregen: breng de titel naar de Bosuil. Zoals hij dat eerder al deed bij Club Brugge.","Goots over komst Leko naar Antwerp: “Gheysens wil titel, Leko zal moeten werken”",nl
7772,"Elke avond selecteren we voor jou de interessantste programma’s op televisie. Maar als je daar je gading niet vindt, raden we ook series op Netflix en Telenet Play aan.","‘Het parket’ sluit de deuren, joga onder lichte dwang & #blijfinuwchateau",nl
7773,"Deurne - Het zijn droge tijden voor voetballiefhebbers. Antwerp-supporter Bart De Vré uit Deurne besloot daarom een compilatie te maken van de mooiste momenten van het voorbije seizoen. Dit evenwel vanuit het standpunt van de fans: er is met andere woorden geen bal te zien in de video, maar sfeer des te meer!\n\nBart werkt bij de sportdienst van stad Antwerpen, en is al zijn hele leven fan van Antwerp. Uiteraard is hij ook al jaren te vinden op de legendarische Tribune 2. Op de grote momenten maakt hij graag beelden met zijn smartphone en dat loont nu. Het korte maar krachtige Europese avontuur, de bekercampagne, mooie matchen tegen de Belgische topclubs... alles zit in zijn fanvideo. Hierboven zie je een verkorte versie, maar die-hard supporters vinden hier zijn volledige sfeercompilatie.",Het uitstekende (maar onafgewerkte) seizoen van de Great Old door de ogen van de Antwerp-fans,nl
7774,"Orbid ondersteunde al bedrijven als Renewi (zie foto), Agoria, Zorg-Saam, Novy en TE Connectivity.\n\nDe IT-dienstverlener Ricoh koopt het Vlaamse consultancybedrijf Orbid, dat zowat 140 medewerkers telt.\n\nDe Belgische dochter van de Japanse Ricoh-groep is vooral bekend als leverancier van printers en kopieerapparaten, maar schoof onder meer door overnames op in de richting van breed IT-advies en -diensten. In 2015 nam het de communicatiespecialist Upfront over, eind 2018 het IT-dienstenbedrijf Telesafe.\n\nMet de overname van Orbid krijgt Ricoh er een consultancypoot bij. Orbid adviseert een kleine 800 bedrijven in hr, IT en software. Het bedrijf telt 140 medewerkers in Merelbeke (hoofdkantoor), Antwerpen, Geel en Lokeren. De overname versterkt de positie van Ricoh in Vlaanderen, waardoor het bedrijf naar eigen zeggen een nationale dekking kan garanderen.\n\nOrbid zal als zelfstandig bedrijf in Ricoh opereren. Het 22 jaar oude consultancybedrijf kwam tien jaar geleden in handen van het investeringsfonds Vectis, dat het kort daarna doorverkocht aan het management. De huidige CEO is Jan Verfaellie, die eerder bij Agfa-Gevaert en de consultants Quadreon en Avenade werkte.\n\nDe klanten van Orbid zijn vooral Vlaamse kmo's. Het bedrijf deed opdrachten voor afvalverwerker Renewi, de weefgetouwenbouwer Picanol, staaltechnologiebedrijf Bekaert en de outdoorwinkelketen AS Adventure.",Ricoh Belgium neemt consultant Orbid over,nl
7775,"Voor het volgende seizoen van zowel Blind getrouwd als De mol heeft zich een recordaantal Vlamingen ingeschreven. Ook een deelname aan First dates prikkelt veel kijkers. Noem een tv-programma op, en bij elke oproep voor kandidaten stroomt de mailbox van de makers vol. De verhoogde belangstelling is toe te schrijven aan de corona-lockdown.",Waarom we ons massaal inschrijven voor ‘Blind getrouwd’ en ‘De mol’ (en wat het coronavirus daarmee te maken heeft),nl
7776,"Uitverkocht zal het Borussia-Park zaterdagnamiddag niet zijn voor de West-Derby tussen Borussia Mönchengladbach en Bayer Leverkusen. Maar de voetballers zullen evenmin voor lege tribunes moeten aantreden. Er zijn immers al 12.000 'kartonnen vrienden' in het stadion neergezet, en in totaal zijn er 20.000 besteld. 'Het is fantastisch. Je hebt als je in het stadion traint echt het gevoel dat je niet alleen bent', looft Borussia’s trainer Marco Rose het initiatief.\n\nHet idee komt van de supporters van Mönchengladbach. Voor 19 euro kan iedereen een foto van zichzelf laten plaatsen op een kartonnen supporter die vervolgens een zitje krijgt in het stadion.\n\nOok de spelersgroep van Gladbach reageert enthousiast. 'Het is een coole actie en het geeft een speciaal gevoel', zegt verdediger Stefan Lainer.\n\nDe Bundesliga hervatte vorig weekend na een onderbreking van ruim twee maanden de competitie. Vanwege de coronacrisis gaan alle wedstrijden door zonder publiek.","Borussia Mönchengladbach speelt komend weekend in een vol stadion, met dank een duizenden 'kartonnen vrienden'",nl
7777,"De serieondernemer Christian Dumolin is een trekker van het consortium.\n\nDe Vlaamse overheid gunt een contract voor het nagaan van de contacten van coronapatiënten voor 100 miljoen euro aan een consortium rond IPG, het callcenter van ondernemer Christian Dumolin.\n\nMet enkele dagen vertraging is er witte rook over het contract dat de Vlaamse overheid uitschreef voor contactonderzoek bij coronapatiënten. Wie het coronavirus draagt, is besmettelijk vanaf 48 uur voor de symptomen opduiken, waardoor het essentieel is zijn sociale contacten in de dagen voor de symptomen na te gaan.\n\nVoor die opdracht kiest de Vlaamse overheid voor een consortium van callcenters en ziekenfondsen, ondersteund door consultant KPMG. Het politieke akkoord werd maandagavond bereikt, nu is het contract ook effectief vergund. De opdracht loopt zeven maanden, de Vlaamse overheid heeft er maximaal ruim 100 miljoen euro voor veil.\n\nRisicopersoon\n\nEen trekker van dat consortium is IPG, het callcenterbedrijf van de serieondernemer Christian Dumolin. Hij trok de twee zusterbedrijven In2Com en Call-IT mee in bad, maar reikte wegens de omvangrijke opdracht de hand naar drie andere grote spelers: Yource, Callexcell en N-Allo. Samen leveren ze 1.215 contactonderzoekers.\n\nWe zijn volgende week maandag zeker nog niet met 1.200 aan de slag. Christian Dumolin Serieondernemer\n\nZij moeten een gesprek voeren met de coronapatiënten om in kaart te brengen met wie ze contact hadden en wie de risicopersonen zijn. Zij krijgen een telefoontje met de vraag thuis in isolatie te gaan of - als het contact beperkt was - de basisregels te volgen.\n\nEen honderdtal contactonderzoekers is al aan het werk, vooral vanuit het Agentschap Zorg & Gezondheid. Zij moeten de voorgeschreven opleiding en de scenario's proefdraaien om de opdracht dan over te laten aan de callcenters, ziekenfondsen en KPMG.\n\nCrescendo\n\nVlaams minister van Welzijn Wouter Beke (CD&V) claimt in een persbericht dat het systeem vanaf 11 mei - wanneer de winkels weer opengaan - helemaal operationeel zal zijn. Toch is Dumolin daar in een reactie aan De Tijd voorzichtig over. 'We zijn volgende week maandag zeker nog niet met 1.200 aan de slag. Dat is iets wat crescendo moet gaan.'\n\nHoe contactonderzoeker te herkennen? Hoe kan u een contactonderzoeker herkennen als die u opbelt? Die vraag is pertinent om verwarring met oplichters, die van de gelegenheid gebruik maken om privé-info af te troggelen, te vermijden. Volgens Dirk Dewolf, de topman van het Agentschap Zorg & Gezondheid, zullen de contactonderzoekers altijd van een vast nummer bellen. Dat is 02/214.19.19.\n\nIn de commissie Welzijn van het Vlaams Parlement kwam extra verduidelijking over die capaciteitsdiscussie. Vanaf volgende week maandag zou de aanwezigheid van zeker 735 call center-medewerkers gegarandeerd zijn. Daarna kan verder opgeschaald worden, in functie van de noden.\n\nDe ziekenfondsen leveren in het consortium de tweede- en derdelijnsmedewerkers, die de telefoonoperatoren bijstaan als het gesprek niet volgens het script verloopt. 'Dat kan zijn bij een moeilijke sociale problematiek, of bij extra medische vragen', zegt Luc Van Gorp, voorzitter van de Christelijke Mutualiteit. Ook het netwerk van thuisverplegers wordt ingezet, om langs te gaan als iemand de telefoon niet opneemt.\n\nNooddecreet\n\nDeze week ligt er nog het nodige werk op de plank om maandag van start te kunnen gaan. De federale overheid werkt nog aan een dataplatform dat gebruikt zal worden voor het contactonderzoek. Tegelijk moet nog een Vlaamse nooddecreet goedgekeurd worden zodat de callcentermedewerkers in een geldig juridisch kader kunnen werken.",Vlaanderen trekt ruim 100 miljoen uit voor contactonderzoek,nl
7778,"In Nederland gaat bijna iedereen onder de twaalf alweer naar school. Bijna, want sommige ouders zien het niet zitten. De leerlingen hoeven er ook geen afstand te houden van elkaar.\n\nOp een schaduwrijke Limburgse speelplaats spelen tientallen kleuters onder het toezicht van een handvol juffen, die netjes anderhalve meter uit elkaar staan. Sommige kinderen zitten met twee op één driewieler ...",Bijna iedereen onder de twaalf weer naar school: hoe doet Nederland dat?,nl
7779,"Bij Hooghalen, in het noorden van Nederland, zijn meerdere gewonden gevallen toen een trein op een tractor botste. Meerdere hulpdiensten zijn onderweg, meldt de politie. Het treinverkeer tussen Assen en Groningen is gestremd. De oorzaak van het ongeval is nog niet bekend.",Meerdere gewonden bij botsing trein met tractor in Nederland,nl
7780,De Guineese zanger Mory Kanté is niet meer. Hij is op 70-jarige leeftijd overleden in een ziekenhuis in de Guineese hoofdstad Conakry. Dat meldt de familie van de zanger aan AFP. Hij is vooral bekend van zijn monsterhit uit 1987 Yéké yéké.,Nooit meer ‘Yéké Yéke’: Guineese zanger Mory Kanté overleden op 70-jarige leeftijd,nl
7781,"Zweden werd aanvankelijk genoemd als voorbeeld dat een soepele houding in de coronacrisis zou kunnen werken. Het Scandinavische land voerde geen lockdown in, de horeca bleef open en kinderen gingen gewoon naar school. Het optimisme over de Zweedse aanpak is echter omgeslagen, want het land heeft inmiddels het hoogste aantal besmettingen per duizend inwoners in heel Europa.",Besmettingen blijven toenemen en immuniteit blijft uit: kritiek op Zweedse coronastrategie,nl
7782,"Geen tijd om te koken, maar wel zin in gezond? Gezondigd biedt de oplossing. De kaart is uitgebreid met salades, maar ook warme gerechten als pompoenlasagne en Indische balletjes.\n\nOprichtster en chef Evie Philippe gooide een jaar geleden het roer helemaal om en opende Gezondigd in Hasselt. “Ik werkte lange dagen in de marketing- en HR-sector en had ’s avonds niet altijd zin om ...",Vijf maal afhaal: gemakkelijk moet niet ongezond zijn,nl
7783,"Het had de eerste zomer vol opdrachten moeten worden voor de Belgische tak van 2EAST, dat het publiek op grote evenementen voorziet van drank. Nu gebruiken ze hun 'backpacks' om ontsmettingsgel te verdelen.\n\nFestivalgangers kennen het misschien: een bewegend vlaggetje in de massa. Het hoort bij een ton, gevuld met bier of cola, en verpakt als rugzak. Op die manier verdeelt 2EAST drank op drukke plekken, zodat je je niet naar de bar moet wurmen. 2EAST is een Portugees bedrijf, ontstaan in 2004 en wereldleider in zijn soort. De Benelux-tak werd pas vorig jaar opgericht, door drie Belgische ondernemers in de evenementensector: Christophe Barbé, Tijs Vandenbroucke en Ellen Rigaux.\n\nWe kunnen contactloos en gedoseerd handen ontsmetten. Dat is beter dan via pompflacons. Christophe Barbé Medeoprichter 2EAST Benelux\n\n'In 2019 hadden we enkele testevenementen achter de rug: de Ronde van Vlaanderen, de Ronde van Frankrijk, concerten in Paleis 12 of het Sportpaleis, maar ook grote beurzen, waar we koffie schonken. Deze zomer was gevuld met festivalopdrachten', zegt Barbé, die de job combineert met zijn reis- en evenementenbureau ID International. Vandenbroucke en Rigaux zitten samen achter de Gentse eventplanner First In Line.\n\nVernevelaar\n\n'We kregen het idee om ons materiaal op een andere manier te gebruiken. Nu het publieke leven zich geleidelijk weer op gang trekt, is handhygiëne belangrijker dan ooit. Via wat technische ingrepen - een vernevelaar in plaats van een tapkraantje - kunnen we 100 procent contactloos mensen bedienen van ontsmettingsgel. We wisten dat het kon, want onze Portugese collega's hebben vroeger op vraag van Nivea al eens zonnecrème verdeeld.'\n\nSchermvullende weergave De oprichters van 2EAST Benelux: Thijs Vandenbroucke, Christophe Barbé en Ellen Rigaux.\n\nNu zet 2EAST zijn twintig rugzakken in België in om zo efficiënt mogelijk - 'snel en gedoseerd, zonder verspilling' - mensen te helpen hun handen te ontsmetten op publieke plaatsen. De ontsmettingsgel haalt het bij de jeneverstokerij Filliers. Klanten zijn grote winkels en steden.\n\nPretparken en universiteiten\n\n'We stonden al bij het tuincentrum Intratuin bij Gent en op de Meir in Antwerpen. Nu hebben we ook contact met universiteiten, voetbalstadia, pretparken en een grote supermarktketen. Ook luchthavens en stations kunnen onze technologie goed gebruiken', zegt Barbé.\n\n4.000 porties Met de inhoud van één rugzak kunnen 4.000 paar handen ontsmet worden.",'In plaats van bier tappen we nu handgel',nl
7784,"In India en Bangladesh heeft de cycloon Amphan al minstens 106 mensenlevens geëist, blijkt vrijdag uit de meest recente cijfers.\n\nHoewel de cycloon van woensdag aanzienlijke materiële schade veroorzaakte in de twee Zuid-Aziatische landen, is het aantal doden relatief beperkt gebleven. Eerdere cyclonen in de regio eisten soms duizenden ...",Al meer dan 100 doden door cycloon Amphan,nl
7785,"De voormalige Amerikaanse president Bill Clinton (73) brengt volgend jaar een nieuwe roman uit: ‘De dochter van de president’. Hij werkt daarvoor opnieuw samen met succesauteur James Patterson, met wie hij eerder ‘President vermist’ schreef.",Bill Clinton brengt volgend jaar tweede roman uit,nl
7786,"Pieter Verhees keert terug naar Greenyard Maaseik. Dat heeft het Limburgse volleyteam vrijdag gemeld. De 30-jarige Red Dragon komt over van het Poolse Zawiercie.\n\nVerhees speelde tot 2006 bij Overpelt in eerste provinciale, en maakte daarna voor een jaar de overstap naar het toenmalige Noliko Maaseik B (2e divisie). Na een jaar bij het Vlaamse Belofteteam (1e nationale) en drie jaar Asse-Lennik keerde hij een eerste maal terug naar Maaseik.\n\nIn 2011-2012 speelde Verhees een belangrijke rol in het boerenjaar van Maaseik met de triple (kampioen, beker en supercup). Daarna trok de Belg voor verschillende seizoenen naar Italië, en hij ging aan de slag bij Latina, Modena, Monza, Vibo Valentia en tot slot Ravenna. Hij kroonde zich er onder meer tot Italiaanse bekerwinnaar en vicelandskampioen met Modena (2015), en beste middenman van Italië (2017). Zijn internationale avontuur rondde hij het voorbije seizoen af in de Poolse Plusliga, bij middenmoter Zawiercie.\n\n“Het spreekt vanzelf dat Maaseik Pieter al die jaren is blijven volgen en geregeld heeft gepolst of de tijd nog niet rijp was voor een terugkeer naar de club van zijn jongensdromen”, schrijft Greenyard. “Dit jaar is het dan zover. Maaseik is nog niet helemaal klaar met het jaarlijkse tussentijdse huiswerk, maar met het terughalen van deze talentrijke Red Dragon en zijn camion ervaring op het hoogste niveau (en bovendien uit ons eigen bronsgroen eikenhout), leggen we alvast onze steile ambities voor het komende seizoen op tafel.”",Volleybalclub Maaseik haalt Pieter Verhees terug naar België,nl
7787,"Het uitgeefhuis Pelckmans brengt al zijn algemene imprints samen in één merk. De wegen met uitgever Harold Polis scheiden.\n\nPelckmans uitgevers, een uitgeefgroep van educatieve en algemene boeken, herschikt zijn merkenportefeuille bij de algemene boeken. De merken Polis, Van Halewyck, Pelckmans Pro en Abimo houden op te bestaan. Alle publicaties komen vanaf 1 juli onder het merk Pelckmans uitgevers terecht.\n\n'De coronacrisis noopt ons versneld en maximaal in te zetten op de ontwikkeling van de digitale initiatieven in onze educatieve tak, om zo leerkrachten en leerlingen zo goed mogelijk te ondersteunen', zegt CEO Thom Pelckmans van de nummer twee in Vlaanderen na Lannoo. 'Anderzijds zien we dat onze algemene uitgaven zwaar leiden onder de langdurige sluiting van de boekhandels. In een marktsegment dat sowieso al jaren krimpt, is dat niet evident. We denken dat we efficiënter kunnen werken met één sterk merk. Dat creëert duidelijkheid en herkenbaarheid.'\n\nDat betekent ook het einde van de samenwerking met uitgever Harold Polis. Polis koos vijf jaar geleden voor Pelckmans als moederbedrijf nadat zijn eigen uitgeverij was opgedoekt bij De Bezige Bij Amsterdam. 'Ik wil mezelf de volledige vrijheid geven - op mijn eigen manier en onafhankelijk - om de veranderingen in het boekenvak vorm te geven', schrijft hij in een persbericht.",Uitgeverij Pelckmans gaat verder zonder Polis,nl
7788,"De grootste studie tot nog toe naar malariamiddel hydroxychloroquine is vernietigend voor het gebruik ervan bij Covid-19-patiënten. Amerikaanse wetenschappers analyseerden de behandeling van 96.000 patiënten wereldwijd en concluderen dat het ronduit gevaarlijk is. Het geneesmiddel verhoogt beduidend de kans op overlijden en hartritmestoornissen. “Als er ooit hoop was voor dit medicijn tegen covid, dan is dit de dood ervan”, zegt cardioloog Eric Topol in The Washington Post.",‘Wondermiddel’ van Trump opnieuw zwaar gebuisd: verhoogde kans op overlijden,nl
7789,"Na de successen met Studio tarara, Hoe zal ik het zeggen, Wat als?, Safety first en Benidorm bastards werken Tim Van Aelst (42) en zijn productiehuis Shelter opnieuw aan een format voor VTM. Geen comedy deze keer: de tv-makers zijn op zoek naar kandidaten voor een programma dat rond liefde draait. Daarin krijgen koppels, singles én mensen die net gedumpt zijn uitdagingen voorgeschoteld om elkaar beter te leren kennen. Meer geven de makers voorlopig niet prijs.",Productiehuis achter ‘Safety first’ zoekt geluks- én pechvogels in de liefde voor nieuw programma,nl
7790,"Bayern München zal 460.000 euro doneren aan amateurclubs uit het voetbal en andere sporten in de deelstaat Beieren. Dat heeft de Duitse grootmacht vrijdag bevestigd.\n\nBayern doet de geste om de amateurverenigingen financieel te helpen tijdens de coronacrisis, die hard toeslaat in de sportwereld. Het bedrag is afkomstig van fans die hun geld niet terugvroegen, nu het seizoen in de Bundesliga kan hervatten maar achter gesloten deuren.\n\n“Dit is niet het moment om naar onszelf te staren”, zegt Uli Hoeneß, erevoorzitter van Bayern. “We hebben in onze maatschappij nood aan optimisme en solidariteit.”",Bayern München doneert 460.000 euro aan amateurclubs,nl
7791,"Tussen de bezoekers telkens twee zetels openlaten. En de tickets en snacks kunnen alleen online besteld worden. Zo gaat de bioscoopgroep Kinepolis wereldwijd zijn ruim 100 complexen heropenen.\n\nKinepolis is volop bezig met de voorbereiding van de heropening eind mei, begin juni. Topman Eddy Duquenne verwacht niet dat we in een nieuwe wereld wakker worden. 'We hunkeren ernaar om samen iets te doen, te eten en te drinken. Sociaal contact zal nog meer dan vroeger naar waarde worden geschat', zegt de CEO in zijn eerste analyse van de coronacrisis.\n\nUpdate eerste kwartaal Kinepolis trok in het eerste kwartaal 8 miljoen bezoekers, 9 procent minder dan vorig jaar. De bioscoopgroep was het jaar uitstekend begonnen, met tot 12 maart een groei van 12 procent. Maar Covid-19 trok daar vanaf 13 maart een dikke streep door. Die dag sloot Kinepolis zijn 110 complexen in Europa, de VS en Canada. Frankrijk (-36%) kende de grootste daling van het aantal bezoekers, gevolgd door Canada (-23%) en Spanje (-16%). In ons land trokken tot eind maart 13 procent minder mensen naar de cinema. Opvallend is dat de daling in Nederland beperkt bleef tot 1 procent. Kinepolis verwacht over heel 2020 een 'ernstige' impact op zijn resultaten, afhankelijk van de duur van de opgelegde sluiting in de verschillende landen. De concrete impact kan de groep nog niet inschatten.\n\nDe 110 complexen van de bioscoopgroep - in acht landen in Europa, de VS en Canada - zijn sinds 13 maart gesloten. Een week later was 95 procent van de 5.000 medewerkers tijdelijk werkloos. De komende maanden zullen zij geleidelijk weer aan de slag gaan als de zalen heropenen.\n\nZuid-Spanje trekt op 26 mei de boel weer op gang. Kinepolis mag er een derde van zijn zalen vullen. Dat is voor Duquenne beter dan de Nederlandse aanpak waar vanaf 1 juni slechts 30 mensen per zaal toegelaten zijn. Een maand later wordt dat 100. 'Dat opschalen vind ik wel verstandig, om de veiligheidsmaatregelen te oefenen.' In Canada mag Kinepolis in bepaalde regio's begin juni heropenen.\n\nGeen kassa's en candyshops\n\nIn ons land is het wachten op het fiat van de Veiligheidsraad. Kinepolis en de andere cinema-uitbaters hopen kort voor de zomervakantie weer van start te gaan. Het protocol dat ze opstelden, wordt geëvalueerd door de gezondheidsexperts.\n\nEen stoel is 71 centimeter breed en met de dubbele armleuning zit je sowieso al ver uiteen. Eddy Duquenne CEO Kinepolis\n\nKinepolis laat in zijn zalen tussen twee bezoekers twee stoelen open, om de social distancing te respecteren. 'Een stoel is 71 centimeter breed en met de dubbele armleuning zit je sowieso al ver uiteen.' Tussen de rijen wordt telkens een rij vrijgelaten. Voorts voert de groep extra poetsbeurten en looplijnen in, evenals verschillende beginuren om de lobby te ontlasten. 'We lieten ons inspireren door de supermarkten en de luchthavens. Als mensen zich daar op hun gemak voelen, dan ook bij ons.'\n\nDe snoepwinkels, waar Kinepolis ruim een vierde van zijn omzet scoort, blijven in de eerste fase van de heropening dicht. Het is onbegonnen werk om de snoepscheppen na elke klant te ontsmetten. Vooraf online bestellen kan wel. Ook de ticketverkoop zal louter online gebeuren. 'Je wil geen toeloop voor de laatste tickets van het beperkt aantal dat wordt aangeboden.'\n\nHelft minder films\n\nVraag is of er wel voldoende enthousiasme zal zijn om weer naar de cinema te gaan. Duquenne hoopt op het gewoontedier in de mens. 'Het is zoals met een zomervakantie. Na drie weken wil je nog meer, maar na een week op kantoor ben je dat vergeten en herval je in je gewoontes.'\n\nDe CEO ziet ook een trigger in de vele thuisvakanties deze zomer. 'Beleidsmakers hebben er oren naar dat wij op een gecontroleerde manier mensen ontspanning kunnen aanbieden.' Opvallend: de verkoop van alcohol wordt geschrapt, omdat mensen onder invloed de veiligheidsmaatregelen minder strikt opvolgen.\n\nWe beschikken maar over de helft van de films die we normaal hebben voor een succesvolle zomer. Eddy Duquenne CEO Kinepolis\n\nEn wat met het filmaanbod? 'We moeten roeien met de riemen die we hebben. Gelukkig trekt Disney de markt op gang met 'Mulan'. Verder plannen we 'reruns' (herhalingen), opera- en balletvoorstellingen, kunsttentoonstellingen en concerten. We beschikken vandaag slechts over de helft van de films die we normaal hebben voor een succesvolle zomer.'\n\nTekenend voor het schrale aanbod is dat er op de 4th of July - de Amerikaanse nationale feestdag die normaal een topdag is voor de Amerikaanse cinema's - geen enkele release is. Duquenne: 'Veel films zijn uitgesteld tot het najaar en 2021, het jaar waarin 'Avatar 2' gepland is. Waarschijnlijk zullen films voor een betere spreiding zelfs doorschuiven naar 2022.'\n\nBalanceren op de balk\n\nDuquenne verwacht door de sluiting en de trage heropstart dit jaar flink minder winst dan vorig jaar. Hoeveel minder valt nog niet in te schatten, dat hangt af van de duur van de sluiting in de verschillende landen. Is een zaal rendabel als hoogstens een derde van de zetels gevuld raakt? 'Het is een evenwichtsoefening op de balk. We bekijken geval per geval of we met een heropening minder cash verbruiken.'\n\nMet heel wat ingrepen is de 'cash burn' de voorbije weken tot 6 miljoen euro per maand afgebouwd. Zo onderhandelt Kinepolis in Canada met de eigenaars van de complexen over een uitstel van betaling van de huur. In de andere landen is de groep eigenaar van het gros van de gebouwen. En dat scheelt een stevige slok op de borrel. De nieuwbouwprojecten in Nederland (2) en Frankrijk lopen wel voort en slorpen 30 miljoen euro op.\n\n5 miljoen euro Bonussen De 4 à 5 miljoen euro bonussen over 2019 worden pas in betere tijden uitbetaald.\n\nDe topman besliste verder snel het het dividend te schrappen en een kredietlijn van 120 miljoen euro aan te boren. 'In het begin van de crisis hadden we 190 miljoen euro op de rekening, voldoende om het een jaar uit te zingen.' Duquenne en zijn team doen zelf ook een inspanning. De helft van hun loon wordt uitgesteld - alles samen 200.000 tot 300.000 euro per maand - tot betere tijden en dat geldt ook voor de bonussen voor het uitstekende 2019. Met die laatste ingreep schuift het bedrijf 4 tot 5 miljoen euro voor zich uit.\n\nOvernames?\n\nBlijft er in de huidige tijden ruimte voor overnames? Of moet Duquenne zijn langgerekte expansie onderbreken? 'We gebruiken de cash om te overleven. Maar als er een 'once in a lifetime kans'-passeert, springen we dan? Ik neig naar het positieve. Ik verwacht dat de maatschappij op het einde van de zomer aan een nieuwe episode begint.'\n\nAan de overkant van de plas gaat het gerucht dat de internetreus Amazon aan AMC, de grootste cinema-uitbater ter wereld, snuffelt. Schrikt die naam Duquenne af? 'Zonder mezelf een visionair te noemen, ik zei een jaar geleden al dat de Amazons en Apples de toekomstige eigenaars van de bioscopen worden. De analoge wereld is een goede aanvulling op hun digitale activiteiten.'\n\nHij ziet 's werelds rijkste bedrijven als een zegen voor de sector. 'Meer dan een aantal grote cinemagroepen - die krap bij kas zitten - beschikt Amazon over genoeg geld om de bezoeker een experience aan te bieden. Een kapitaalkrachtige marktleider maakt de filmkosmos aantrekkelijker voor de Hollywood-studio's.'\n\nDe waarde van de drie maanden exclusiviteit voor de cinema's blijft heel groot. De studio's stellen niet voor niets hun releases uit tot het najaar en 2021. Eddy Duquenne CEO Kinepolis\n\nDie studio's experimenteerden tijdens de lockdown met het zogenaamde 'theatrical window', de drie maanden tussen de release van een film in de cinema en de verkoop van de rechten aan andere kanalen. Is dat de voorbode voor een inkorting van de exclusiviteit voor de bioscopen? Duquenne denkt van niet. 'De streamingplatformen voeren een prijzenoorlog. Het aanbod van Disney (7 dollar) kost de helft van een Netflix-abonnement. Terwijl een avondje cinema met twee 20 dollar oplevert. De waarde van het window blijft heel groot. De studio's stellen niet voor niets hun releases uit.'",Hoe Kinepolis zijn zalen weer gaat openen,nl
7792,"In Oekraïne heeft de uitbater van een visvijver na een ruzie zeven vissers die op zijn terrein overnachtten doodgeschoten met een jachtgeweer. De zwaar dronken man ging na middernacht achter de groep aan, deelde de politie van de regio Zjytomyr vrijdag mee.\n\nEerder op de avond had de man ruzie gehad met een deel van de groep, waarop hij zijn geweer ging halen en hen doodschoot. Hij doodde ook de anderen die naast hen lagen te slapen.\n\nEen iemand van de groep ...",Dronken vijveruitbater schiet zeven vissers dood in Oekraïne,nl
7793,"Het is nu ook bij VTM-soap Familie gedaan met de coronapauze. Na tien weken worden de opnames op 2 juni hervat. Daar zullen kussen, knuffels en aanrakingen bij horen als een scène erom vraagt. Om dat toe te laten, hebben enkele acteurs een collega toegelaten tot hun bubbel. Dat schrijft Het laatste nieuws.",Coronapauze bij ‘Familie’ voorbij: koppels in soap vormen ook in echte leven ‘bubbel’,nl
7794,"Greenyard Maaseik heeft voor een krachttoer gezorgd. De 16-voudige landskampioen haalt niemand minder dan Pieter Verhees (30), na acht jaar in het buitenland, terug naar het oude nest.\n\nCoach Joel Banks is opgetogen met de komst van zijn nieuwe middenman. “Een kerel met enorm veel kwaliteiten en een enorme dosis ervaring. Hij is voor ons de juiste man op de juiste plaats”, zegt Banks ...",Maaseik haalt topper terug naar het oude nest,nl
7795,"Kinepolis trok in het eerste kwartaal 9 procent minder bezoekers dan in dezelfde periode vorig jaar.\n\nDe bioscoopgroep Kinepolis kreeg in het eerste kwartaal 9 procent minder bezoekers over de vloer. Om de crisis door te komen levert het management loon in en wordt de uitbetaling van de toplonen en bonussen uitgesteld.\n\nCinemagroep Kinepolis pakt in zijn kwartaalupdate uit met twee bezoekersaantallen: voor en na de sluiting van de bioscopen op 13 maart.\n\nTot en met 12 maart trok de multinational in zijn ruim 100 complexen 12 procent meer bezoekers tot 7,9 miljoen. Die groei was in ruime mate te danken aan de overname in de VS eind vorig jaar. Opvallend is de daling van ruim 20 procent in de Franse zalen, die last hadden van een schraler filmaanbod dan begin 2019.\n\nAls vanouds stegen de inkomsten uit tickets, dranken en snacks sneller dan het aantal bezoekers. Ook de brutobedrijfswinst per bezoeker, vrije kasstroom en netto aangepaste winst zaten in de lift. Op cijfers is het wachten tot het halfjaarrapport van 20 augustus - in de updates over het eerste en derde kwartaal kwantificeert Kinepolis nooit zijn resultaten.\n\nCovid-update\n\nDe trends keren helemaal om in de update die rekening houdt met de lockdown sinds 13 maart. Het aantal bezoekers tot eind maart daalde met 9 procent van 8,8 tot 8 miljoen, zoals analisten hadden voorspeld. De omzet daalde wel minder sterk dan de bezoekers in elk land, behalve in Spanje waar de overgenomen El Punt-cinema's werden geïntegreerd.\n\nLogischerwijs stonden ook de brutobedrijfswinst, vrije kasstroom en netto aangepaste winst onder druk.\n\nKinepolis hoopt zijn bioscoopzalen in ons land kort voor de zomer te kunnen heropenen. In Nederland en Spanje mogen de zalen op 1 juni weer open.\n\nFrankrijk (-36%) kende de grootste daling van het aantal bezoekers, gevolgd door Canada (-23%) en Spanje (-16%). In ons land trokken 13 procent minder mensen tot eind maart naar de cinema. Opvallend is dat de daling in Nederland beperkt bleef tot 1 procent.\n\nKinepolis verwacht over heel 2020 een 'ernstige' impact op zijn resultaten, afhankelijk van de duur van de opgelegde sluiting in de verschillende landen. De concrete impact kan de groep nog niet inschatten.\n\nGoed gewapend\n\nMet 70 miljoen euro aan liquide middelen en een kredietlijn van 120 miljoen euro zegt topman Eddy Duquenne over voldoende middelen te beschikken om de crisis het hoofd te bieden. De eerstvolgende terugbetaling van obligaties vindt pas plaats in 2022. Kinepolis besliste net als veel bedrijven over het boekjaar 2019 geen dividend uit te keren.\n\nSterke balans of niet, Kinepolis nam ook operationeel maatregelen. Het variabele deel van de kosten - dat door de sluiting wegvalt - werd opgekrikt van 70 tot 80 procent.\n\nHet management levert vrijwillig de helft van zijn loon in. Mogelijk wordt dat deel na de crisis gestort. Het uitvoerend en topmanagement koos ervoor later uitbetaald te worden. Met die twee maatregelen wordt volgens CEO Duquenne 200.000 tot 300.000 euro per maand vooruitgeschoven. Met de uitgestelde betaling van de bonussen over het uitstekende jaar 2019 wordt vier tot vijf miljoen euro opgeschoven. Tot slot gaat ook de schaar in de de vergoedingen voor de raad van bestuur.",Kinepolis stelt uitbetaling toplonen en bonussen uit,nl
7796,"Een Airbus met 107 mensen aan boord is neergestort in een woongebied in de stad Karachi. Dat meldt de Pakistaanse luchtvaartautoriteit.\n\nBij de crash zijn ook een aantal huizen beschadigd, zegt de woordvoerder van de luchtvaartautoriteit. De omgeving is afgezet door politie en paramilitairen. Er is een reddingsoperatie aan de gang. De ...",Airbus met meer dan 100 mensen aan boord gecrasht op woonwij...,nl
7797,Vijf bijzondere programma’s die je ondanks het stralende lenteweer aan je buis zullen kluisteren.,De magie van Pluisje en het ballet van Billy: onze supertips voor de tv-week,nl
7798,"Javier Tebas, voorzitter van de Spaanse Liga, zegt dat clubs en spelers uitkijken naar een hervatting van de competitie midden juni. De finale beslissing ligt echter in handen van de Spaanse gezondheidsautoriteiten.\n\n“Clubs, bestuurders, spelers en refs zijn er allemaal op gebrand om het seizoen te hervatten”, zei Tebas vrijdag. “Maar de competitie kan enkel herstarten als de gezondheidsautoriteiten het mogelijk achten. Samenwerking met de Spaanse Sportraad CSD en voetbalbond RFEF zal de sleutel vormen.”\n\nTebas liet eerder blijken dat hij hoopt dat de wedstrijden weer kunnen hervatten op vrijdag 12 juni, met de derby tussen Sevilla en Betis. Volgens de Spaanse radio Cadena Cope stapte de Liga ondertussen af van dat idee. Een van de grootste obstakels bij de herstart kunnen de regionale verschillen zijn in Spanje bij de versoepelingen van de coronamaatregelen. Dit zou als gevolg kunnen hebben dat in bepaalde regio’s duels mogelijk zijn, maar in andere nog niet. De Liga kijkt daarom naar de regering om dit probleem te voorkomen.",Spaanse Liga wacht voor hervatting op groen licht autoriteit...,nl
7799,"Media Capital Flanders wil naar het voorbeeld van Angelsaksische filmfondsen langspeelfilms financieren. De initiatiefnemer mikt op een startkapitaal van 7 miljoen euro. Investeerders krijgen een vast rendement en een deel van de 'box office'.\n\nMedia Capital Flanders is een project van de filmproducer Daniel Maze die voordien actief was bij AED Studios, het Antwerpse bedrijf dat tv- en filmstudio's verhuurt. AED-topman Glenn Roggeman is aan boord als adviseur. Het AED-hoofdkwartier in Lint is de uitvalsbasis van het nieuwe filmfonds.\n\nMaze wil tegen het najaar 7 miljoen euro ophalen bij rijke families en vrije beroepers die hun portefeuille van aandelen, obligaties en vastgoed willen diversifiëren. De producer heeft al voor een klein miljoen euro toezeggingen op zak.\n\nDe 7 miljoen euro zal in drie internationale, commerciële films worden geïnvesteerd. Media Capital Flanders financiert niet het volledige filmbudget, maar enkel het zogenaamde gap-gedeelte. Dat is een mezzanine- of achtergestelde lening die wordt berekend op de potentiële waarde van de niet-verkochte landen. Die waarde wordt door sales agents Voltage Pictures en Highland Film Group becijferd op basis van het filmbudget, de bekendheid van de acteurs, regisseur en productieteam.\n\nHorror\n\n'We kiezen conservatief', verzekert Maze. 'We kiezen enkel sterke scenario's die vooraf al verkocht zijn aan grote distributeurs en grote landen. En we financieren maximaal 75 procent van de bepaalde waarde.'\n\nDe beperkte productiebudgetten van genrefilms resulteren doorgaans in een hoger rendement. Daniel Maze Oprichter van Media Capital Flanders\n\nNiet alle films komen in het vizier van Media Capital Flanders. Het Vlaamse filmfonds richt zijn pijlen op de genres horror en sciencefiction. Maze: 'De beperkte productiebudgetten van 5 à 10 miljoen euro resulteren doorgaans in een hoger rendement. Beide genres hebben een trouw publiek. Vooral de subgenres zoals paranormal en psychological horror zijn populair.' De eerste investering van Media Capital Flanders wordt een horrorthriller met een Zwitserse regisseur.\n\nHet beleggingsfonds is op Luxemburgse leest geschoeid. Het is gestructureerd als een alternatief fonds, een FIAR of Fonds d’Investissement Alternatif Réservé dat enkel toegankelijk is voor professionele beleggers. Zij worden een basisrendement van 12 procent beloofd, plus een vijfde van de 'box office' of netto-opbrengsten van de exploitatie van de filmrechten (cinematickets, verkoop aan streamingdiensten etc.). De minimale inleg is 125.000 euro.",Filmfonds haalt horror en scifi naar Vlaanderen,nl
7800,"Het was Jackie Kennedy die hem opmerkte terwijl hij aan het werk was als schoonmaker in het Witte Huis. Zij promoveerde hem tot butler. Wilson Roosevelt Jerman heeft elf Amerikaanse presidenten en hun familie in een halve eeuw gediend, van Eisenhower tot de Obama’s. De meest plichtbewuste werknemer van het Witte Huis is op 91-jarige leeftijd overleden aan het coronavirus.","Wilson Jerman, de butler die 11 presidenten diende, is overleden aan coronavirus",nl
7801,"Het tweede ritje op de Snowpiercer draait uit op een verdienstelijke scifi-serie. Dat is niet genoeg om de filmversie te doen vergeten: was dat nog een hogesnelheidstrein, dan schuifelt dit boemeltreintje door de sneeuwpap.",BINGETIP. ‘Snowpiercer’ op Netflix: Als een boemeltrein door de sneeuwpap,nl
7802,"De voormalige Duitse topvoetballer Uwe Seeler ligt in het ziekenhuis. De 83-jarige Seeler, clubicoon van Hamburger SV, heeft volgens Duitse media bij een val in huis zijn heup gebroken. Hij moet een operatie ondergaan.\n\nSeeler maakte meer dan vierhonderd doelpunten voor HSV, de club waarmee hij in 1960 kampioen van Duitsland werd. Met de nationale ploeg verloor de spits in 1966 als aanvoerder de WK-finale tegen gastland Engeland. Vier jaar later pakte Seeler met West-Duitsland brons op het WK in Mexico. In 72 interlands maakte hij 43 doelpunten.\n\nSeeler is een hartpatiënt en heeft al een tijdje een broze gezondheid. Desondanks liet hij zich voor de coronacrisis nog regelmatig zien in het stadion van HSV.",Duitse voetballegende Uwe Seeler ligt na val in ziekenhuis: operatie is onvermijdelijk,nl
7803,"In de anderhalvemetermaatschappij zullen evenement er anders uitzien, zegt Vlaams minister van Toerisme Zuhal Demir.\n\nVlaams minister van Toerisme Zuhal Demir (N-VA) werkte met de evenementensector een relanceplan uit. De bedoeling is om evenementen gecontroleerd en gefaseerd te kunnen opstarten.\n\nDe evenementensector staat te trappelen om opnieuw te kunnen starten. Maar om dat veilig te kunnen doen zijn tal van afspraken nodig. 'Events zullen er in de 'anderhalvemetermaatschappij' in elk geval volledig anders uitzien en ook anders moeten voorbereid worden', zegt Demir.\n\nOok voor gemeenten, die vaak een toelating moeten geven voor evenementen, wordt het een hele uitdaging, erkent Demir. Ze werkte met sectororganisaties een relanceplan uit.\n\nGedragscode\n\n18 Parameters ERM is een model dat via 18 parameters een inschatting maakt van het veiligheidsrisico.\n\nDat bestaat uit een gedragcode met veiligheidsmaatregelen en richtlijnen die door de brede evenementensector onderschreven wordt en een Event Risk Model (ERM), een soort veiligheidsmatrix. Dat is een model dat via 18 parameters een inschatting maakt van het veiligheidsrisico. Het ERM wordt voorgelegd aan de GEES, de expertengroep die toekijkt op de exitstrategie.\n\nZo kunnen zowel grote als kleine evenementen op een gecontroleerde en gefaseerde manier terug opstarten, legt Hans Perquy van de Alliantie van Belgische Eventfederaties uit.\n\nStartdatum\n\nDemir wil zich nog niet uitspreken over een startdatum voor evenementen. 'Alles hangt af van de evoluties van de Covid-19-curve en de verbetering van de cijfers', zegt de minister.",Gedragscode en veiligheidsmatrix sleutel voor herstart evenementen,nl
7804,"Eén ding is helemaal zeker: ofwel zullen de Olympische Spelen van Tokio plaatsvinden van 23 juli tot 8 augustus 2021, ofwel zullen ze helemaal niet meer doorgaan. Met een van de scenario’s waar tot voor kort niet kon/mocht over worden gesproken, wordt steeds meer rekening gehouden: Olympische Spelen zonder publiek.\n\nHet is de vraag van 739 miljoen euro. Gaan de Olympische Spelen in 2021 door? Dat monsterbedrag is het geschatte prijskaartje dat aan het uitstel van Tokio 2020 naar Tokio 2021 hangt. Staat nu helemaal ...",Olympische Spelen zonder publiek? Doemscenario wordt hoe langer hoe meer denkbaar,nl
7805,"Uber heeft nu al laten weten dat het een kwart van de jobs zal schrappen.\n\nTwee weken terug had de groep boven de alternatieve taxidienst al aangekondigd 3.700 banen te schrappen. Daar komen nu nog een extra 3.000 jobs bij.\n\nAls gevolg van de maatregelen zal nu dus ongeveer een kwart van de banen verdwijnen bij de groep, en in een bericht aan de medewerkers wil topman Dara Khosrowshashi niet beloven dat dit de laatste ontslagronde is.\n\nDoor de coronacrisis wil Uber zich helemaal terugplooien op zijn twee kernactiviteiten: alternatieve taxidiensten met niet-professionele chauffeurs en het leveren van maaltijden. De activiteiten van andere afdelingen zoals de artificiële-intellegentiedivisie AI Labs of de uitzendpoot Uber Works, worden teruggeschroefd. Van de honderden kantoren die Uber wereldwijd heeft, zullen er 45 worden geschrapt of samengevoegd.",Uber schrapt nog extra 3.000 banen,nl
7806,"Van de nood een deugd maken: Pedro Elias (46) deed het, en het resultaat heet De Container Cup, het VIER-programma dat onverwacht scoort. Ik weet nu dat het er in de meest donkere tijden op aankomt het licht op te zoeken, de dingen te doen die je vrolijk maken”, zegt hij.",Pedro Elias: “Mijn vrouw is de enige mens die snapt hoeveel verdriet ik heb”,nl
7807,"De Amerikaanse president Donald Trump heeft donderdag aangekondigd dat de Verenigde Staten zich terugtrekken uit het Open Skies-verdrag, waarmee militaire bewegingen en wapenreducties kunnen worden geverifieerd van de landen die het verdrag ondertekenden. “Rusland heeft het verdrag niet nageleefd”, klinkt het.",Trump kondigt terugtrekking VS uit Open Skies aan: “Rusland leefde verdrag niet na”,nl
7808,"Luca Brecel probeert van de partij te zijn, wanneer op maandag 1 juni het professioneel snookerseizoen hervat wordt in Engeland.\n\nVan 1 tot 11 juni organiseert World Snooker in de Marshall Arena in Milton Keynes met gesloten deuren een extra editie van de Championship League. Eén van de profspelers, die alvast inschreef, is Luca ...",Brecel schrijft zich in voor Championship League,nl
7809,"De Belgische festivalzomer is geannuleerd, sportevents zijn uitgesteld naar de herfst. Het Aalsterse Splendit verhuurt professioneel licht- en geluidsmateriaal, voornamelijk voor televisieproducties en concerten, maar staat ook regelmatig in voor de techniek op festivals, bedrijfsfeesten of recepties.\n\n'Concerten en recepties, dat zijn allemaal dingen die niet meteen weer zullen plaatsvinden, zegt zaakvoerder Marijn Broeckaert. 'Toen klanten in maart besloten hun event uit te stellen tot september, was dat nog 'drastisch'. Maar nu is zelfs die timing hoogst onzeker.'\n\nSchermvullende weergave Marijn Broeckaert, zaakvoerder van Splendit.\n\nBroeckaert kon nog wat klussen rapen in televisiewereld. Eerder al verzorgde Splendit de lichttechniek voor het VTM-programma 'Liefde voor Muziek', nu kon het aan de slag bij 'Gert Late Night'. 'Normaal zouden we de set daar opbouwen in een dag, met zes à zeven mensen. Nu hebben we het met twee gedaan, gespreid over vier dagen. Maar dat zijn kleine opdrachten, die nemen niet weg dat onze omzet met 90 procent zal slinken.'\n\nComfortzone\n\nGeen Tomorrowland, geen Rock Werchter en geen Dour, maar Broeckaert verzon een alternatief. 'Samen met Marcus Deblaere van Trix en Musickness en Working Class Heroes, die instaan voor het management van Belgische artiesten, ontstond het idee van drive-inconcerten. Samen met DPG Media organiseren we deze zomer het Drive-In Festival.'\n\nToen klanten in maart besloten hun event uit te stellen tot september, was dat nog 'drastisch'. Maar nu is zelfs die timing hoogst onzeker. Marijn Broeckaert Zaakvoerder Splendit\n\nSplendit zijn experts in techniek, niet op vlak van organisatie. 'Wat we nu doen, is inderdaad ver buiten onze comfortzone', zegt Broeckaert. ‘Maar de grootste uitdaging is budgettair: we mikken op 500 auto’s, dus een maximale verkoop van 500 kaartjes, op een weide waar normaal 20.000 mensen staan. Dit wordt geen grote vetpot, maar we hebben tenminste opnieuw werk. Tegelijk is het een vorm van damage control.’\n\nCoruna\n\n500 kaartjes Als alternatief voor de festivalzomer organiseert Splendit het Drive-In Festival. De maximale capaciteit is 500 man, op een weide waar normaal 20.000 mensen passeren.\n\nVlak voor de coronacrisis nam Splendit nog een sectorgenoot over: het Mechelse Coruna, dat onder meer Clouseau en Niels Destadsbader van klank en licht voorziet. Qua timing niet ideaal, geeft Broeckaert toe, maar hij kan erom lachen. 'What’s in a name! De overnameprocedure heeft langer aangesleept dan voorzien, maar ik heb dit nooit als een plots risico gezien. Ik ben niet iemand die snel wakker ligt: ik heb een goed akkoord met de banken, en als er weer wat jobs zijn, heb ik nu een extra netwerk om in te vissen.'",'Ik ben niet iemand die snel wakker ligt',nl
7810,"Grubhub is een van de grootste maaltijdkoeriers, vooral aan de oostkust van de VS.\n\nUber, dat behalve zijn taxidienst ook Uber Eats onder zijn vleugels heeft, is van plan GrubHub over te nemen. Dat is een van zijn grootste concurrenten voor maaltijdbezorging.\n\nDat schrijft de Amerikaanse zakenkrant Wall Street Journal (WSJ). Uber heeft eerder dit jaar Grubhub benaderd met een overnamevoorstel, aldus ingewijden van het bedrijf. Er wordt niet volop onderhandeld, en het staat niet vast dat er een deal komt, meldt de WSJ.\n\n28 procent Marktaandeel Volgens cijfers van het Amerikaanse marktonderzoeksbureau Second Measure heeft Grubhub in de VS een groter marktaandeel dan Uber Eats: 28 versus 20 procent.\n\nAls de overname er komt, zou dat een aardverschuiving betekenen in de wereld van maaltijdbezorging. Hoewel GrubHub met een beurswaarde van 4,4 miljard dollar vele malen kleiner is dan Uber (54 miljard dollar), is het gewaagd aan het maaltijdbezorgbedrijf Uber Eats.\n\nDe grootste\n\nVolgens cijfers van het Amerikaanse marktonderzoeksbureau Second Measure heeft Grubhub in de VS een groter marktaandeel dan Uber Eats (28 versus 20 %). De lijst wordt aangevoerd door Doordash met 42 procent van de markt van maaltijdleveringen.\n\nDoor de fusie zou Uber Eats in één klap de grootste worden in de VS, met 48 procent van de markt. Opvallend is ook dat Grubhub sterk staat in die delen van de VS waar Uber Eats zwakker is, zoals New York City, Chicago, Boston en Philadelphia.",Uber wil maaltijdbezorger Grubhub overnemen,nl
7811,"Tijdens een digitale bijeenkomst via Zoom is een 72-jarige Amerikaan doodgestoken door zijn zoon. De twintig deelnemers zagen het gebeuren, waarna de 32-jarige zoon op de vlucht sloeg. Hij is gearresteerd.\n\nDwight Powers (72) was donderdagnamiddag met twintig andere mensen in gesprek via Zoom in zijn woning in Amityville, aan de zuidelijke kust van Long Island in New York, toen zijn 32-jarige zoon Thomas ...",Deelnemers aan Zoom-gesprek zien hoe zoon (32) zijn vader (72) doodsteekt,nl
7812,"AA Gent leent de Zweedse centrale middenvelder Eric Smith uit aan IFK Nörrkoping. Dat heeft het Zweedse team, waar de Buffalo’s hem in de zomer van 2018 wegplukten, bevestigd.\n\nDe 23-jarige Smith kon in de Ghelamco Arena niet echt potten breken en kwam bij AA Gent slechts drie wedstrijden in actie. Tussendoor werd hij ook al een halfjaar uitgeleend aan het Noorse Tromsø IL.\n\nSmith speelde, toen Gent hem aantrok, twee jaar voor IFK Nörrkoping en doorliep daarvoor de jeugdreeksen van Halmstad. Hij werd ook meerdere malen geselecteerd voor de Zweedse nationale jeugdselecties. België was zijn eerste buitenlandse avontuur.",AA Gent leent Zweed Eric Smith uit aan Norrköping,nl
7813,"Disney+, de streamingdienst van de gelijknamige Amerikaanse entertainmentreus, landt in september in ons land. Disney sprak eerder van de zomer.\n\nDisney maakte de plannen voor een lancering in september bekend op Twitter. Ook in Portugal wordt de dienst dan beschikbaar. Een exacte datum is er nog niet, maar geïnteresseerden kunnen zich inschrijven om op de hoogte te blijven.\n\nDe Amerikaanse mediagroep lanceerde zijn streamingplatform al in de VS en in meerdere grotere landen. Het bedrijf zei vorige maand, zowat vijf maanden na de lancering, 50 miljoen betalende abonnees te tellen. Omdat de internationale uitrol volop bezig is, lijkt de doelstelling van 60 à 90 miljoen abonnees in heel 2020 binnen handbereik.\n\nDisney+ biedt zijn abonnees toegang tot de enorme catalogus aan films en series van The Walt Disney Company. Ook Pixar, Marvel, Star Wars-producent Lucasfilm en National Geographic vallen daaronder. Disney heeft ook nieuwe content gemaakt voor de streamingdienst. Vooral de Star Wars-serie 'The Mandalorian' bleek zeer populair.\n\nCoronacrisis\n\nEen abonnement kost 6,99 euro per maand en 69,99 euro voor wie voor een heel jaar intekent, wat op 5 euro per maand neerkomt.\n\nDisney+ is het geesteskind van Bob Iger, die eind februari opstapte als CEO. Iger bouwde de catalogus van Disney de voorbije jaren fors uit met meerdere overnames, zoals Marvel, Lucasfilm en de filmstudio 20th Century Fox.",Streamingdienst Disney komt in september naar België,nl
7814,"Meer dan 80 procent van de nieuwe webwinkels koos voor Bpost om pakjes aan huis te laten leveren, blijkt uit het onderzoek.\n\nDe helft van de Vlaamse handelaars zonder webshop ging tijdens de lockdown online. Dat leverde voor de meeste voldoende omzet op om te overleven.\n\nVóór de coronacrisis verkocht slechts een derde van de Vlaamse winkels en restaurants online. Veel kleine winkeliers hadden voor corona geen tijd om een online verkoopkanaal op te zetten, maar deden dat met de hulp van de sectororganisaties nu wel. Nu is het internet een belangrijke reddingsboei, besluiten onderzoekers van de Universiteit Antwerpen.\n\nDe helft van de Vlaamse offline handelaars kwam tijdens de lockdown online. E-commerce compenseert niet voor de weggevallen omzet in de bakstenen winkel: de webshop leverde een vijfde van de normale omzet op. Maar in combinatie met de hinderpremie was dat voor de meeste handelaren net genoeg was om te overleven, blijkt uit het onderzoek.\n\n'De Vlaming steunt duidelijk de handelaar om de hoek, die nu zelf snel een website in elkaar knutselde of via Instagram take-away adverteert.' Ann Verhetsel Onderzoeker Universiteit Antwerpen\n\n'We merken een duidelijke positieve evolutie in het aantal lokale online bestellingen, de klanten laten hun lokale winkel niet in de steek', zegt onderzoekster Ann Verhetsel van het departement Transport en Ruimtelijke Economie. 'De Vlaming heeft dus geluisterd naar de herhaalde oproepen en steunt duidelijk de handelaar om de hoek, die nu zelf snel een website in elkaar knutselde of via Instagram take-away adverteert.'\n\nVerhetsel verwacht wel een terugval van de onlineverkoop als de winkels weer open gaan. De hoge transportkosten zijn een mogelijke oorzaak.\n\nBpost",Helft offline winkels ging online tijdens lockdown,nl
7815,"Miljonair, miljardair en straks ook biljonair? Amazon-oprichter Jeff Bezos kan volgens kenners zo maar eens de eerste mens worden die als biljonair door het leven gaat.",Wordt Jeff Bezos ’s werelds eerste biljonair?,nl
7816,"Een voetballer uit de Franse selectie die in 2018 de wereldtitel won, heeft zijn gouden medaille laten veilen. De medaille, voorzien van een blauw lint met daarop de naam van wereldvoetbalbond FIFA, bracht 71.875 dollar op, omgerekend ruim 65.000 euro. Veilinghuis Julien’s Auctions wilde niet zeggen welke speler de WK-medaille beschikbaar had gesteld voor de online-veiling.\n\nFrankrijk veroverde bijna twee jaar geleden de wereldtitel door Kroatië in de finale in Moskou met 4-2 te verslaan. In de halve finales haalden de uitgekookte troepen van bondscoach Didier Deschamps het van de Rode Duivels met 1-0.\n\nOp de winnaarsmedaille van een van de Fransen kwamen tien biedingen binnen. Via de website van Julien’s Auctions werden ook gouden medailles geveild van het WK 1994 en het WK 2002, beiden gewonnen door Brazilië. Die brachten respectievelijk 44.000 en bijna 46.000 euro op.\n\nDaarnaast gingen diverse spullen van de overleden topbasketballer Kobe Bryant, die eind januari het leven liet bij een helikoptercrash, onder de hamer. De veiling bracht 202.590 dollar (185.000 euro) op, acht keer meer dan verwacht. Handafdrukken van Bryant in een betonplaat leverden, met 75.000 dollar, het hoogste bedrag op.",Franse WK-winnaar veilt gouden medaille voor €65.000,nl
7817,"De jongste versie van Call of Duty werd op 10 maart gelanceerd en trok al 60 miljoen gamers aan.\n\nGamestudio Activision Blizzard verhoogt zijn omzet- en winstverwachting voor 2020. De wereldwijde lockdowns stuwen de verkoop van succestitels als Call of Duty.\n\nActivision Blizzard rapporteert een omzet van 1,52 miljard dollar voor het eerste kwartaal, een slordige 200 miljoen dollar boven de analistenverwachting. De ontwikkelaar van videospellen verhoogt eveneens zijn omzet en winstverwachting voor het volledige boekjaar. De verkoop is in de afgelopen maanden fors toegenomen door de wereldwijde lockdownmaatregelen waardoor mensen hun toevlucht zoeken tot 'home-entertainment'.\n\nDe games van Activision, waaronder blockbustertitels Call of Duty en World of Warcraft, tellen nu 102 miljoen actieve maandelijkse gebruikers. De jongste versie, Call of Duty: Warzone, die op 10 maart werd gelanceerd, telt 60 miljoen gebruikers en is volgens het kwartaalrapport de best verkochte versie van het spel ooit. De studio wil nog voor de zomer een nieuwe uitbreiding van het game op de markt brengen.\n\nVoorzichtig\n\nHet bedrijf verhoogde zijn omzetvoorspelling van 6,7 miljard dollar naar 6,9 miljard dollar, iets boven de inschatting van analisten. Ook de winstverwachting werd opgevoerd tot net boven de analistenlat. Amerikaanse game-ontwikkelaars staan bekend om hun behoedzame prognoses en verhogen doorgaans hun ambities naarmate het jaar vordert. Ondanks dat het zich in het winnende kamp van de pandemie bevindt, waarschuwt Activision voor de mogelijke gevolgen van een economische depressie met een stijgende werkloosheid en druk op het distributiekanaal en op de prijzen.\n\n'We streven er zoals steeds naar om voorzichtig te zijn in onze outlook. Mochten deze economische risico's zich niet voordoen, denken we dat er zeker ruimte is voor prestaties die de huidige prognose overstijgen', aldus het management in het kwartaalrapport.",Call of Duty lokt recordaantal gamers,nl
7818,"Bpost zag zijn winst en brievenvolume in het eerste kwartaal instorten. Als gevolg van de coronacrisis schrapt het postbedrijf zijn prognoses en dividendbeleid.\n\nBpost heeft zwaar te lijden onder het coronavirus. Hoewel de postbodes overstelpt worden door online bestelde pakjes, plukt het postbedrijf daar amper de vruchten van. Dat blijkt uit de kwartaalresultaten die Bpost maandagavond publiceerde.\n\nBpost boekte in het eerste kwartaal een omzet van 934,6 miljoen euro, 3 procent meer dan een jaar eerder. Maar de aangepaste bedrijfswinst (ebit) daalde maar liefst 21 procent tot 75,6 miljoen euro.\n\nDe daling is deels te wijten aan corona. Bpost begroot de financiële impact van het virus op 16,7 miljoen euro. Zo is het absenteïsme bij de Belgische postbodes verdubbeld. Extra veiligheidskosten en een premie voor de postbodes, die een eenmalige bonus van ongeveer 500 euro krijgen, kostten het bedrijf 5 miljoen euro.\n\nVooral de Belgische markt van de brieven en folders krijgt klappen. De afdeling 'Mail & Retail' zag de bedrijfswinst bijna 30 procent dalen. Bpost vervoerde 60 procent minder reclamefolders omdat veel bedrijven hun campagnes stopzetten. Het onderliggende brievenvolume daalde in het eerste kwartaal 9,9 procent. Dat is de grootste instorting die Bpost in België ooit meemaakte.\n\nPakjesstroom\n\nDe resultaten op de pakjesmarkt kunnen de rampzalige situatie op de brievenmarkt niet compenseren. Dankzij de stijging van de onlineverkoop sinds de lockdown vervoerde Bpost in België en Nederland 20 procent meer pakjes, maar Bpost kon dat niet omzetten in hogere prijzen. De aangepaste bedrijfswinst van 16,9 miljoen euro die Bpost uit zijn Europese pakjesafdeling puurde, lag 6,4 procent lager dan een jaar eerder.\n\nBpost worstelt al weken met de enorme toestroom van pakjes. Volgens insiders is de capaciteit van Bposts sorteercentra simpelweg te klein om alle bestelde pakketten te slikken.\n\nHet bedrijf nam daarom enkele opmerkelijke maatregelen: bedrijfsklanten moeten een coronatoeslag van 25 cent per pakje betalen, grote klanten moeten hun leveringen beter spreiden en twee weken geleden schakelde Bpost plotsklaps over op het principe 'last in, first out'. Daardoor blijven niet-geleverde pakjes nog langer in de sorteercentra liggen.\n\nRadial\n\nOok de activiteiten in de VS blijven een zorgenkind. In 2017 kocht Bpost voor 700 miljoen euro het Amerikaanse logistiekbedrijf Radial. Maar in het eerste kwartaal boekte de Noord-Amerikaanse tak een aangepast bedrijfsverlies van 7,4 miljoen euro.\n\nBpost ziet een 'positieve evolutie' bij Radial, dat na een commercieel rampzalig 2018 opnieuw nieuwe klanten wist aan te trekken. Maar in het persbericht erkent Bpost dat die stijging deels wordt tenietgedaan door klantenverlies.\n\nAls gevolg van de coronacrisis beslist Bpost zijn dividendpolitiek op te schorten. Het bedrijf keerde de voorbije jaren traditioneel 85 procent van zijn nettowinst uit. Eind maart besliste Bpost al om zijn slotdividend niet uit te keren. Beide beslissingen zijn een tegenvaller voor de Belgische staat, die de helft van de aandelen van het beursgenoteerde bedrijven bezit.",Bpost krijgt zware coronaklap,nl
7819,"Borussia Dortmund zal zaterdag, op de 27e speeldag van de Bundesliga, op bezoek bij VfL Wolfsburg nog altijd niet kunnen rekenen op Axel Witsel. Dat bevestigde trainer Lucien Favre vrijdag.\n\nWitsel is al even out met een spierblessure en moet ook een kruis maken over de trip naar Wolfsburg. “Axel zal er nog niet bij zijn”, stelde Favre, die ook een update gaf over enkele andere Dortmund-spelers met blessures. “Emre Can en Giovanni Reyna kunnen vandaag weer voluit trainen. Marco Reus heeft nog niet met de groep getraind. Wij hopen dat hij snel weer van de partij is.”\n\nDe Bundesliga lag sinds midden maart stil wegens de coronacrisis, maar de Duitse hoogste divisie kon vorig weekend als de eerste topcompetitie in Europa hervatten. De heropstart gaat gepaard met forse gezondheidsmaatregelen en fans zijn in de stadions niet welkom.\n\nDortmund, tweede in de stand achter Bayern München, miste zijn rentree niet. Onder leiding van een sterke Thorgan Hazard, met een assist en doelpunt, klopte Borussia in een derby Schalke 04 met 4-0.",Borussia Dortmund kan voor trip naar Wolfsburg nog altijd niet op Witsel rekenen,nl
7820,"De Amerikaanse president Donald Trump heeft een gezichtsmasker gedragen tijdens een bezoek aan een Ford-fabriek in Michigan. Hij nam het weer af toen hij de camera’s van de journalisten zag. “Ik wilde jullie het plezier niet gunnen”, zegt Trump.\n\nMondmaskers en Donald Trump, een geslaagd huwelijk is het niet. De president sprak zich tegen het advies van medische experts al meermaals uit tegen het dragen ervan. “Ik zie het mij niet doen, nee. Ik ga dat niet doen wanneer ik presidenten, premiers, dictators, koningen en koningingen ontmoet.”\n\nMaar zelfs voor de Amerikaanse president gelden veiligheidsmaatregelen, zo bleek donderdagnamiddag (lokale tijd) tijdens een bezoek aan een Ford-fabriek in Ypsilanti, Michigan. “Bill Ford heeft president Trump aangemoedigd om een mondmasker te dragen toen hij toekwam. Tijdens een privé-bezoek aan drie Ford GT’s heeft hij het gedragen. Voor de rest van het bezoek heeft hij het afgenomen”, staat in een statement van Ford. Daarna nam de president het woord en zei hij het masker inderdaad gedragen te hebben, tot hij de camera’s zag. “Dat plezier wil ik jullie niet gunnen”, zei hij. Op Twitter dook gelukkig wel een foto op van de president met het masker met het presidentiële zegel erop.\n\nVolgens CNN doet de president de Amerikanen daarmee een groot plezier. Uit een enquête is gebleken dat 67 procent van hen vindt dat hij het zou moeten dragen.\n\nFoto: Twitter\n\nFoto: REUTERS","Donald Trump draagt dan toch een masker, maar niet voor de camera’s: “Dat plezier gun ik jullie niet”",nl
7821,"PostNL start met de bouw van een nieuw hoogtechnologisch sorteer- en distributiecentrum in Willebroek.\n\nDat heeft het Nederlandse postbedrijf maandagmorgen aangekondigd in de marge van de kwartaalresultaten. PostNL zal er ongeveer 400 mensen te werk stellen. Het is de bedoeling er dagelijks 120.000 pakketten te verwerken.\n\n'Door de bouw van een hoogtechnologisch sorteer- en distributiecentrum in België spelen we verder in op de groeiende e-commercemarkt', zegt Rudy Van Rillaer, managing director PostNL België. 'De volledige sortering zal aan hoge snelheid gebeuren, tot in de camionettes van de bezorgers toe, dankzij de technologische installatie.'\n\nIn Nederland nam PostNL vorig jaar al drie hoogtechnologische sorteer- en distributiecentra in gebruik. Nu volgt dus een eerste in België. De sortering voor de Belgische markt zal voortaan vanuit Willebroek gebeuren. 'Het nieuwe centrum maakt directe en vlotte levering van online bestellingen uit Belgische en buitenlandse e-commercebedrijven mogelijk.'\n\nHogere omzet\n\nPostNL realiseerde in het eerste kwartaal een omzet van 701 miljoen euro, tegenover 684 miljoen over dezelfde periode een jaar eerder. In maart steeg de volumegroei bij pakketten met liefst 11 procent. Door de corona-uitbraak bestelden mensen meer pakjes. De kwartaalwinst kwam uit op 15 miljoen euro, een halvering tegenover vorig jaar. Over heel 2020 streeft PostNL naar een winst van 110 tot 130 miljoen euro. De koerier waarschuwt wel voor de onzekerheid die gepaard gaat met corona en die de resultaten kan beïnvloeden.",Nieuw distributiecentrum van PostNL in Willebroek levert 400 jobs op,nl
7822,"Bernd Storck, afgelopen seizoen de coach van Cercle Brugge, heeft een nieuwe uitdaging in Slovakije gevonden. De 57-jarige Duitser gaat er DAC Dunajska Streda trainen. Zijn nieuwe club maakte het nieuws donderdag bekend. Storck tekende voor twee jaar.\n\nBernd Storck arriveerde in oktober bij Cercle en wist de vereniging voor degradatie te behoeden. Het seizoen voordien deed hij dat ook voor Moeskroen.\n\nDit seizoen beëindigde DAC de reguliere competitie op de derde plaats. De play-offs konden wegens de coronapandemie nog niet van start gaan.",Ex-Cercletrainer Bernd Storck vindt club in Slovakije en wordt voorgesteld met video met Belgische beelden,nl
7823,"In de Amerikaanse staat Georgia is een man opgepakt die de moord op de zwarte jogger Ahmaud Arbery (25) filmde. Dat hebben de autoriteiten bekendgemaakt. De zaak deed veel stof opwaaien in de VS, en de werking van het gerecht werd in vraag gesteld.",Man opgepakt die moord op jogger in Georgia filmde,nl
7824,"Nee, vrolijk wordt een mens niet van de HBO-miniserie I Know This Much Is True. Maar met zijn unieke dubbelrol kluistert Mark Ruffalo (52) je aan het scherm. Een huzarenstukje van de Hulk.","TOP OF FLOP. Een huzarenstukje van de Hulk, en andere cultuurtips",nl
7825,"De Italiaanse erfgoedautoriteit heeft geen problemen met de sloop van het Stadio Giuseppe Meazza (San Siro), het stadion waar Inter en AC Milaan hun thuisduels afwerken.\n\nMet die uitspraak komt de bouw van een nieuw stadion dichterbij. Beide clubs hebben plannen voor een onderkomen van 60.000 toeschouwers, op de plek waar het stadion nu staat. Het hele project gaat naar schatting 1,2 miljard euro kosten.\n\nSan Siro is gebouwd in 1926. De clubs en de gemeente Milaan zijn al maanden in gesprek om het verouderde stadion te vervangen door een nieuwe voetbaltempel. Mogelijk blijft de huidige voorgevel van het stadion wel intact.",Nieuw stadion AC Milan en Inter stap dichterbij,nl
7826,"Lekker lang aperitieven, gezellig toch? En poepsimpel met de Lockbox van Rosch in Hasselt. Cocktail en hapjes: check. Relax en schuif de benen onder tafel.\n\nMet de Lockbox pakt Rosch in Hasselt uit met een origineel afhaalinitiatief. Al stappen ze niet ver af van het concept waarvoor Rosch staat: vindingrijke gerechten met invloeden vanuit de hele wereld ...",GEPROEFD. Met de lockbox van Rosch is het heerlijk aperitiev...,nl
7827,"Agfa-Gevaert, de beeldvormingsgroep uit Mortsel, waagt zich door Covid-19 nog niet aan prognoses voor 2020. Duidelijk is wel dat de afdeling drukplaten, de grootste divisie, flink onder druk staat. Met de cashberg pakt topman Pascal Juéry eerst de pensioenlasten aan.\n\nAgfa-Gevaert houdt zijn vooruitzichten voor 2020 nog even op zak. Het valt nog niet te becijferen welke impact de coronacrisis zal hebben op zijn activiteiten. Topman Pascal Juéry vraagt nog enkele maanden geduld, tot de publicatie van de halfjaarcijfers.\n\nDuidelijk is wel al dat de drukplatendivisie - die drukplaten en software levert aan drukkerijen - de komende kwartalen onder een 'aanzienlijke' druk zal staan door de coronacrisis. Die versnelt het krimpscenario dat de industrie al jaren parten speelt. Almaar meer papieren business wordt gedigitaliseerd. Met de hulp van tijdelijke werkloosheid werden de drukactiviteiten de voorbije weken afgebouwd om ze in lijn te brengen met de fors afgenomen (met dubbele cijfers) vraag.\n\nVerder kende de verkoop van grootformaatprinters bijna een 'hard stop' omdat het drukken van advertenties is stilgevallen. Verpakkingen daarentegen blijven stabiel. Ook de software voor ziekenhuizen - IT om beelden te delen - en radiologie (film en apparatuur) blijven overeind. In het tweede kwartaal kunnen de IT-projecten voor ziekenhuizen door hun focus op corona wel vertraging oplopen, waarschuwt Juéry. 'Maar dat verandert onze visie niet op dit groeidomein', zei hij tijdens de call met de analisten.\n\n64 miljoen Werkkapitaal Agfa bouwde zijn werkkapitaal in het eerste kwartaal met 64 miljoen euro af, van 26 naar 23 procent van de omzet.\n\nDe Franse topman gaat door de crisis nog strenger toezien op de kosten en het werkkapitaal. In dat laatste werd in de eerste drie maanden stevig de schaar gezet. Het werkkapitaal zakte met 64 miljoen euro tot 515 miljoen euro of van 26 naar 23 procent van de omzet. 'En we zijn nog niet aan het einde van die weg gekomen.'\n\nNog geen dividend\n\nOpvallend is dat het kwartaalrapport met geen woord rept over wat met de 975 miljoen euro uit de verkoop van Healthcare IT - aan het Italiaanse Dedalus - zal worden gedaan. Aandeelhouders snakken na tien jaar naar een dividend en ook de pensioenlasten van 1 miljard euro kunnen worden afgebouwd. Vraag is hoeveel Juéry op zak houdt om de crisis door te komen en eventueel in te spelen op overnamekansen.\n\nIn de call met de analisten gaf de CEO aan dat hij met de cashberg in eerste instantie focust op het veiligstellen van Agfa's toekomst en investeringen in groeidomeinen als grootformaatprinters en de software (imaging IT) voor ziekenhuizen, die niet werk verkocht werd aan de Italianen.\n\nDe tweede prioriteit zijn de pensioenlasten van zowat 1 miljard euro die elk jaar om en bij de 80 miljoen euro cash opsouperen. 'In het huidige tweede kwartaal worden al stappen gezet', zei Juéry.\n\nInkoopplan?\n\nDe aandeelhouders - die al tien jaar op hun honger zitten - moeten dus nog wat meer geduld oefenen. Al mogen ze misschien al hopen op een mogelijke inkoop van eigen aandelen. Op de buitengewone algemene vergadering werd het kader goedgekeurd om de komende vijf jaar 20 procent van de uitstaande aandelen in te kopen.\n\nAls de Franse topman later effectief zo'n inkoopplan lanceert, krijgen de aandeelhouders zicht op een soort van uitgesteld dividend. Want als de ingekochte aandelen vernietigd worden, resulteert dat in meer winst per aandeel - de winst wordt dan over minder aandelen verdeeld.\n\nDe vernietiging van aandelen is goed nieuws voor hoofdaandeelhouder Active Ownership Capital (AOC). Door aandelen te schrappen zal zijn belang van 14,7 procent toenemen zonder dat AOC aandelen moet bijkopen. AOC-topman Klaus Röhrig is sinds mei 2019 de voorzitter van Agfa. Hij volgde toen Julien De Wilde op.\n\nAgfa benadrukt in een reactie dat er geen inkoopplan op tafel ligt. Het is al 17 jaar geleden dat de Antwerpse multinational eigen aandelen heeft ingekocht.\n\nResultaten\n\nAgfa zag zijn omzet in het eerste kwartaal met 4,4 procent zakken tot 501 miljoen euro. De bedrijfswinst voor herstructureringen daalde met 11 procent van 20 naar 18 miljoen euro. Analisten hadden op meer omzet (507 miljoen), maar minder winst (14 miljoen) gerekend.",Agfa gaat pensioenlasten afbouwen,nl
7828,"Twee handafdrukken van de verongelukte basketballer Kobe Bryant hebben op een veiling ruim 68.000 euro opgebracht. In totaal ging voor ruim 185.000 euro aan spullen van de voormalige topspeler van Los Angeles Lakers onder de hamer.\n\nHet tenue dat Bryant tijdens een van zijn laatste wedstrijden droeg, ging voor 40.000 euro naar een nieuwe eigenaar. De veiling werd online uitgezonden en alleen schriftelijke en telefonische biedingen werden geaccepteerd. Het veilinghuis was gesloten vanwege het coronavirus.\n\nEind maart werd al een handdoek van Bryant voor 32.000 euro geveild. De beroemde basketballer droeg die handdoek na zijn laatste wedstrijd om zijn nek.\n\nBryant kwam in januari om het leven bij een helikoptercrash.",Spullen overleden basketballer Kobe Bryant voor 185.000 euro geveild,nl
7829,"Bruno Holthof, de Belg aan het hoofd van Oxford University Hospitals, houdt vast aan de timing om mogelijk tegen september een coronavaccin te hebben. Andere virologen waarschuwen voor te hoge verwachtingen. ‘Niet elk vaccin beschermt tegen virusverspreiding.’\n\nEind april leek het alsof de onderzoekers van Oxford University Hospitals de jackpot gewonnen hadden. De Belg Bruno Holthof, de CEO van het prestigieuze ziekenhuis, kondigde aan dat een vaccin tegen het coronavirus misschien tegen september al mogelijk zou zijn omdat de Oxford-wetenschappers voortbouwen op eerder werk rond het MERS-virus, ander dodelijk lid uit de coronafamilie. Dat basisvaccin is veilig bewezen voor de mens. In het Oxford-onderzoek was gebleken dat het vaccin met glans een test op zes ingeënte resusaapjes had doorstaan.\n\nDe druk op alle virusonderzoekers ter wereld om met hoopvol nieuws te komen is gigantisch hoog, dat voel ik zelf ook elk dag. Johan Neyts Viroloog KU Leuven\n\n'Alle aapjes die ons kandidaat-vaccin toegediend kregen en aan hoge dosissen van het coronavirus blootgesteld zijn, bleken een maand later kerngezond’, preciseerde Bruno Holthof eind april in De Tijd.\n\nDrie weken later klinkt her en der kritiek. Pas gepubliceerde technische details van de ‘apentest’ zouden volgens sommige Britse immunologen en virologen enigszins tegenvallen. Zo maakten alle ingeënte aapjes na de besmetting nog steeds virusdeeltjes aan. Bovendien was de viruslading in de neuzen van de gevaccineerde en niet-gevaccineerde dieren identiek. ‘Als dit bij mensen gebeurt, zou het vaccin de verspreiding van het virus niet tegengaan’, signaleerde de Britse hoogleraar moleculaire virologie Jonathan Ball.\n\nLongontsteking\n\nDe Leuvense viroloog Johan Neyts beaamt die bevinding. ‘Maar dat betekent niet dat het per se waardeloos is. Bij de apen werd een grote hoeveelheid van het virus rechtstreeks in de neus ingebracht, bij natuurlijke infectie bij de mens gaat het allicht om minder virus. Daar staat tegenover dat we van een goed vaccin verwachten dat het naast bescherming tegen de aandoening - bij Covid-19 in het ergste geval een longontsteking - ook de verspreiding van het virus tegengaat.'\n\nDe race naar een vaccin Onderzoeksinstellingen en farmabedrijven zijn bezig aan een mondiale wedloop naar een vaccin. Dit zijn de belangrijkste spelers, naast de tandem Oxford-AstraZeneca: Het Amerikaanse biotechbedrijf Moderna Therapeutics is, naast Oxford, de meest in het oog springende naam in de zoektocht naar een vaccin. Het publiceerde maandag beloftevolle testresultaten, maar werd daags nadien afgestraft op de beurs toen een medisch vakblad vraagtekens plaatste bij de studie die onvoldoende klinische data zou bevatten.\n\nHet Franse Sanofi werkt samen met het Britse GSK, dat een belangrijke vestiging heeft in Waver, aan een vaccin. Het wordt daarbij versterkt door het Amerikaanse biotechbedrijf Translate Bio, en krijgt, net als AstraZeneca, steun van Barda.\n\nDe Amerikaanse farmareus Johnson & Johnson - met de Belg Paul Stoffels als de wetenschappelijke chef - test nog op dieren en wil in september een proefvaccin toedienen aan 1.000 tot 2.000 mensen.\n\nHet Duitse farmabedrijf Biontech verwacht tegen eind juni, begin juli, de eerste resultaten van klinische tests. Voor de productie werken de Duitsers samen met het Amerikaanse Pfizer. Die zou onder meer ook in Puurs gebeuren, naast drie andere vestigingen van Pfizer in de VS.\n\nAndere namen zijn Curevac, Sinovac en Innovio Pharmaceuticals.\n\n‘Natuurlijk willen we allemaal het liefst zo’n zogenaamd ‘steriliserend vaccin’: geïnfecteerde mensen blijven dan niet alleen gezond, maar kunnen het virus ook niet meer doorgeven. Dat laatste is belangrijk omdat het nog wel even duurt voor we het merendeel van de wereldbevolking hebben ingeënt.’\n\nBruno Holthof zegt in een reactie aan De Tijd dat het ook nooit de bedoeling was te bewijzen dat de apen het virus niet doorgeven. ‘We wilden alleen nagaan of het vaccin de dieren beschermt tegen een zeer hoge dosis virus, zodat ze geen longontsteking kregen. Of ons kandidaat-vaccin er ook toe leidt dat ingeënte mensen het virus niet meer overdragen op anderen, moet blijken uit onze klinische tests.’\n\nDie tests zijn belangrijk om statistisch relevante resultaten te verkrijgen, bevestigt ook Neyts. ‘Het succes bij zes resusaapjes geeft hoop, maar het is hoogstens een indicatie van de werkzaamheid.’\n\nVrijwilligers\n\nHet Oxford-vaccin kreeg intussen groen licht van de Britse geneesmiddelenautoriteit voor een fase-2-test op 1.100 vrijwilligers in vier Engelse steden. De Britse geneesmiddelenautoriteit gaf Oxford ook al de toestemming om een fase-3-test (de laatste voor de commercialisering, red.) te starten bij 10.000 vrijwilligers. ‘De vaccinatie van die vrijwilligers start in juni. We zullen deels vaccineren in ‘hotspots’ (waar het coronavirus nog vlot de ronde doet, red.) als Zuid-Amerika en Afrika’, zegt Holthof. ‘In Engeland kunnen we niet zo snel meer werken, omdat het virus er niet meer zo vrij circuleert dankzij de doeltreffende lockdownmaatregelen.’\n\nHolthof blijft vasthouden aan de al eerder gecommuniceerde tijdslijn. ‘Een vaccin tegen september kan lukken als we de doeltreffendheid bij de mens de komende maanden aantonen.’\n\nJohan Neyts zou graag zien dat wetenschappers in alle stilte voortwerken en zich niet te veel aan de mouw laten trekken om positieve, maar voorlopige resultaten bekend te maken. ‘Ik begrijp het wel: de druk op onderzoeksgroepen en bedrijven overal ter wereld om met hoopvol nieuws te komen is gigantisch, dat voel ik zelf ook elk dag. Iedereen loopt op de toppen van zijn tenen.’\n\n‘Maar zo werkt wetenschap niet. Tussentijdse resultaten moeten in alle rust gecheckt worden door collega’s. Nu krijgen we vaak eerst een persbericht te zien, zonder de nodige wetenschappelijke info waarmee we de beweringen kunnen checken of nuanceren. Een deel van dat soort communicatie is ingegeven door instellingen of farmabedrijven die op zoek zijn naar financiële middelen, zoals subsidies of een kapitaalverhoging.'\n\nProductie\n\nDat geld is ook nodig omdat de vaccinproductie intussen volop draait. De vaccins voor de duizenden deelnemers aan de klinische tests van het Oxford-onderzoek zijn al beschikbaar. ‘Tegen september zijn zeker 20 miljoen dosissen klaar en ook voor de winter verwachten we geen probleem.'",‘Vaccinonderzoekers lopen op de tippen van hun tenen',nl
7830,"Het handelsinformatiekantoor Graydon stelt voor gezonde bedrijven de bedrijven in moeilijkheden te laten helpen. Door langere betalingstermijnen toe te staan kunnen ze duizenden faillissementen vermijden.\n\nAls de overheid ondernemers fiscaal aanmoedigt om solidair te zijn, kunnen duizenden bedrijven worden gered. Tot die conclusie komt de handelsdataspecialist Graydon in een voorstel om uitstel van betaling te faciliteren. ‘29 procent van de bedrijven in onze economie heeft goed weerstaan aan de impact van de coronacrisis en bezit nog aanzienlijke reserves’, zegt Eric Van den Broele, het hoofd van de studiedienst van Graydon. ‘Waarom kunnen we hun reserves niet inzetten ten dienste van de andere bedrijven die het moeilijk hebben?’\n\nGraydon stelt voor gezonde bedrijven aan te moedigen uitstel van betaling toe te kennen aan bedrijven die het moeilijker hebben. Ze zouden klanten 30 tot 90 dagen extra tijd kunnen geven om facturen te betalen. In ruil krijgt het bedrijf dat zich solidair toont van de overheid een fiscaal voordeel. Graydon stelt voor dat fiscale voordeel gelijk te stellen aan de rente die een bedrijf op dat geld zou kunnen verdienen gedurende de dagen waarin het uitstel van betaling toestaat.\n\nFiscaal voordeel\n\nDe maatregel zou bijna niets kosten aan de overheid, argumenteert Van den Broele, maar hij kan wel het leven redden van ondernemingen die op de rand van het faillissement staan. Behalve het fiscale voordeel zijn er nog twee belangrijke voordelen voor gezonde bedrijven die hun klanten wat financiële ademruimte gunnen. Ze dragen er toe bij dat die klanten solvabel blijven en ze creëren goodwill bij zakenpartners die niet zullen vergeten uit welke hoek ze tijdens deze crisis hulp kregen.\n\nFacturen later moeten aflossen helpt om de betalingsproblemen het hoofd te bieden die zich op dit moment stellen. Eric Van den Broele Hoofd studiedienst Graydon\n\n‘Net zoals de staatswaarborg voor bankenkredieten die tijdens de crisis werd ingevoerd, kan ook deze maatregel een enorm multiplicatoreffect hebben’, zegt Van den Broele. ‘Bovendien activeren we zo geld dat anders maar bleef slapen, dat in reserves gestoken zou worden zonder het productief te investeren.’\n\nOm te garanderen dat het systeem efficiënt werkt, stelt Graydon wel voor een paar drempels in te bouwen. Bedrijven die voor de crisis al in de problemen zaten, komen niet in aanmerking voor de gunstregeling. Volgens de cijfers van Graydon gaat het maar om 2,7 procent van de bedrijven en kan het geen probleem vormen die te lokaliseren. De maatregel die Graydon voorstelt, zou ook beperkt in de tijd zijn. Bedrijven kunnen het fiscaal voordeel bijvoorbeeld een jaar lang aanvragen voor de facturen waarop ze uitstel van betaling toestaan.\n\nSolidariteit\n\nDe regering-Wilmès werkt aan meerdere fiscale maatregelen om bedrijven op langere termijn wat ademruimte te geven en volgens Van den Broele is het uitstel van betaling daar een mooie aanvulling op. ‘Facturen later moeten aflossen helpt om de betalingsproblemen het hoofd te bieden’, zegt hij. ‘Het idee is nog nieuw, maar het is makkelijk uit te voeren. Het moedigt de solidariteit tussen ondernemers aan.’",‘Laat gezonde bedrijven de andere redden',nl
7831,"Na een maandenlange onderbreking wegens de coronapandemie wordt het snookerseizoen begin juni hervat. Van maandag 1 tot donderdag 11 juni vindt volgens een nieuw format en achter gesloten deuren de Championship League plaats in de Marshall Arena in Milton Keynes.\n\nDie locatie werd gekozen omdat er de mogelijkheid is om iedereen te herbergen. Spelers, staf en officials zullen het complex niet hoeven te verlaten. Alle 128 profspelers kregen een uitnodiging in de bus, de 64 hoogst geplaatste spelers die op de uitnodiging ingaan, worden toegelaten. Dat op voorwaarde dat ze een negatieve coronatest afleggen. Topspelers als wereldkampioen Judd Trump (WS-1), Neil Robertson (WS-2), Mark Allen (WS-5) en Kyren Wilson (WS-8) zegden al toe.\n\nVan 1 tot 8 juni wordt in een eerste fase in zestien groepen van vier gespeeld. De zestien groepswinnaars spelen op 9 en 10 juni in vier groepen van vier, waarvan de vier groepswinnaars het op 11 juni in de finalegroep tegen elkaar opnemen. Alle wedstrijden gaan over vier frames. Voor elke deelnemers is er minstens 1.000 pond (1.100 euro) prijzengeld, de toernooiwinnaar strijkt 30.000 pond (33.500 euro) op. Voor de Order of Merit heeft dat geen gevolgen. Het toernooi is geen rankingtoernooi.\n\nFoto: Photo News\n\n“Geen toeval”\n\nDe spelers worden op het virus getest voor ze het complex betreden en blijven daar in afzondering tot het testresultaat bekend is. Ze spelen al hun groepswedstrijden op één dag en blijven zo lang in het complex, waar de regels van social distancing te allen tijde gehandhaafd worden. Tijdens de wedstrijden bewaren spelers en officials altijd twee meter afstand. Een handdruk voor of na de match is uiteraard uit den boze. Het materiaal wordt regelmatig ontsmet en de spelers wordt ook gevraagd regelmatig een ontsmettende handgel te gebruiken.\n\n“We zijn in het Verenigd koninkrijk de eerste grote sport die weer live op televisie gaat en daar ben ik best trots op”, verklaarde snookerbaas Barry Hearn. “Dat we de eerste zijn, is geen toeval. We hebben tijdens de lockdown hard gewerkt: naar oplossingen, innovaties en opportuniteiten gezocht, zodat we van start zouden kunnen gaan zodra dat weer toegelaten werd. Dit zijn uitdagende tijden, maar wij kijken liever naar de mogelijkheden dan naar de beperkingen. De sportwereld kan van ons leren. Qua innovatie staat snooker op de eerste rij.”","Snookerseizoen gaat op 1 juni weer van start achter gesloten deuren: “Dat we de eerste zijn, is geen toeval”",nl
7832,"Monotype, de eigenaar van enkele van 's werelds bekendste lettertypes, neemt zijn Duitse concurrent URW over van de in Brussel beursgenoteerde groep Global Graphics.\n\nDe naam Monotype doet misschien geen belletje rinkelen, maar de lettertypes van het Amerikaanse bedrijf zoals 'Times New Roman' en 'Arial' wellicht wel. Die krijgen er 513 broers en zussen bij door de overname van het Duitse bedrijf URW Type Foundry. De verkoper van dat bedrijf is Global Graphics, de grafische groep die om historische redenen in Brussel genoteerd wordt, maar haar hoofdzetel in 2013 van Frankrijk naar het Verenigd Koninkrijk verhuisde.\n\nDe overname is opmerkelijk omdat Monotype en URW elkaar in een ver verleden naar het leven hebben gestaan.\n\nBeide typografische bedrijven ontwerpen lettertypes en grafische elementen die verkocht of in licentie gegeven worden aan andere bedrijven. Zo ontwierp URW de beeldmerken van bekende Duitse bedrijfsnamen als Daimler, Deutsche Telekom en Siemens. Monotype ontwierp onder meer de huisstijl van multinationals als H&M en Domino's Pizza, en de letter- en cijferbeelden op de dashboards van verschillende autofabrikanten.\n\nRechtszaak\n\nDe overname is opmerkelijk omdat Monotype en URW elkaar in een ver verleden naar het leven hebben gestaan. Begin jaren 90 bracht URW verschillende lettertypes op de markt die grotendeels gejat waren van Monotype, onder een naam die verwees naar het origineel. Monotype daagde URW in de VS voor de rechter en won de zaak. Niet wegens het kopiëren van de lettertypes - die kunnen onder Amerikaanse recht niet beschermd worden - maar wel door de sterke overeenkomsten in de namen van de lettertypes.\n\nVoor vroegere aandeelhouders van Agfa-Gevaert is Monotype geen onbekende. De Mortselse beeldvormingsgroep nam het Amerikaanse bedrijf in 1998 over en herdoopte het tot Agfa-Monotype. Agfa beheerde in die jaren nog een groot gamma lettertypes, ter ondersteuning van zijn activiteiten in drukkerijsystemen.\n\nDie grafische poot werd geleidelijk afgebouwd, waardoor Monotype in 2004 weer doorverkocht werd aan de Amerikaanse private-equitygroep TA Associates. Afgelopen oktober kwam het bedrijf in handen van een andere private-equityspeler, HGGC, die ook de Belgische CRM-specialist Selligent in portefeuille heeft.\n\nMarketing\n\nGlobal Graphics houdt aan URW een mooie meerwaarde over. De Duitse lettermaker gaat voor 7,5 miljoen euro de deur uit, ruim 3 miljoen meer dan de prijs van 4,2 miljoen die Global Graphics er in 2015 voor op tafel legde. Het bedrijf droeg de voorbije jaren bij aan de winst van Global Graphics.",Times New Roman en Arial krijgen er 513 broers en zussen bij,nl
7833,"Geen bergtrip voor ons dit voorjaar. Maar we vinden troost op een terril die ons naar de zolder van Heusden-Zolder brengt.\n\nWaarom wandelt een mens een top op? Is het om de sportieve inspanning, zoals voor een tegenligger op onze wandeling die ligt te pompen op een bankje? Is het gewoon ontspannend tijdverdrijf, of een soort ...",WANDELEN. Een Limburgse bergtrip op de zolder van Zolder,nl
7834,"Galapagos werft door corona tijdelijk geen nieuwe testpatiënten voor zijn topmedicijnen aan. Maar het Belgisch-Nederlandse biotechbedrijf zit op koers voor de rest van 2020.\n\nDe impact van het coronavirus laat zich ook bij Galapagos voelen. Dat blijkt uit de kwartaalresultaten van het biotechbedrijf.\n\nEnkele klinische testen met het goudhaantje filgotinib lopen vertraging op omdat het bedrijf de werving van nieuwe patiënten in de fase 2 en 3 van het onderzoek tijdelijk heeft stopgezet. Galapagos benadrukt evenwel dat de uitrol van de commerciële organisatie voor de mogelijke lancering van filgotinib als reumamiddel op wieltjes loopt.\n\nGalapagos merkt ook een vertraging in de aanwerving van patiënten voor de cruciale Isabela-studie, waarin het bedrijf een medicijn tegen de longziekte IPF test.\n\nDoor de vertragingen zal Galapagos dit jaar minder cash verbranden dan verwacht. Het bedrijf rekent de cashburn voor 2020 op 400 à 430 miljoen euro, terwijl dat eerder tussen 420 en 450 miljoen euro lag.\n\nBuffer\n\nGalapagos boekte in het eerste kwartaal een omzet van 106,9 miljoen euro, meer dan dubbel zoveel als een jaar eerder. Het bedrijf noteerde een operationeel verlies van 44,6 miljoen euro. Het nettoverlies lag met 50,6 miljoen euro nipt hoger dan in het eerste kwartaal van 2019.",Corona vertraagt testen van Galapagos,nl
7835,"“Op deze gezegende avond in de gezegende maand van de ramadan herinneren wij ons wat God zei: Als een persoon kan vergeven en het kan goedmaken, dan krijgt hij een beloning van Allah”, aldus Khashoggi ...",Familie journalist Khashoggi vergeeft moordenaars,nl
7836,"Galapagos krijgt een tik op de beurs na nieuwe onderzoeksdata over filgotinib, zijn geneesmidddel tegen darmontstekingen. CEO Onno van de Stolpe behoudt evenwel alle vertrouwen in het middel. 'Als alles goed gaat, komt het middel volgend jaar op de markt, mogelijk rond de zomer.'\n\nDe koers van Galapagos gaat onderuit. Vindt u dat onterecht?\n\nOnno Van de Stolpe: 'Ik geef nooit commentaar op de beurskoers, of hij nu stijgt of daalt. De verwachtingen van investeerders over de colitis ulcerosastudie (colitis ulcerosa is een ontsteking van het slijmvlies van de dikke darm, red.) waren heel hoog. Men verwachtte dat filgotinib 'de bal uit het park zou slaan'.\n\n'De resultaten zijn goed, maar niet dramatisch beter dan die van Xeljanz, een middel uit dezelfde klasse van Pfizer. Al zijn de twee fase 3-resultaten lastig te vergelijken, omdat wij met filgotinib een moeilijkere patiëntenpopulatie hebben behandeld, een substantieel deel had voor filgotinib al twee andere medicijnen als behandeling gehad. Ik blijf evenwel alle vertrouwen hebben in filgotinib. We hebben nu vier keer een klinische fase 3 positief kunnen afsluiten met dit medicijn. Dat is een droom.'\n\nFilgotinib blijkt in dosissen van 100 mg niet te werken. Is dat geen probleem?\n\nVan de Stolpe: 'Wij hebben altijd ingezet op de dosis van 200 mg. Bovendien is het veiligheidsprofiel van de twee vergelijkbaar. We vertrouwen erop dat we de dosis van 200 mg goedgekeurd krijgen. De dosis van 100 mg kan mogelijk ook worden voorgeschreven. Die dosering kan in de onderhoudsfase, na de aanvangsfase van 200 mg, worden ingenomen.'\n\nOp welke termijn denkt u filgotinib goedgekeurd te krijgen?\n\nVan de Stolpe: 'Onze partner Gilead heeft het dossier in handen en analyseert de data nog verder. Vervolgens wordt een dossier opgesteld voor de goedkeuringsprocedure bij de Amerikaanse FDA en het Europeees Geneesmiddelenbureau EMA.'\n\n'Het hele proces tot aan de registratie neemt ongeveer een jaar in beslag. Als alles goed gaat, komt filgotinib voor colitis ulcerosa volgend jaar op de markt, mogelijk ergens rond de zomer.'\n\nIn de podcast 'De Tijd Vooruit' praat De Tijd-journalist Bert Rymen met Onno van de Stolpe over de exploderende kosten van onderzoek, de kostprijs van onze zorg en het ecosysteem van big farma.",'Alle vertrouwen in filgotinib',nl
7837,"Als het aan de Italiaanse bondscoach Roberto Mancini ligt, wordt het voetbalseizoen in de Serie A niet meer hervat. “Het lijkt me anders nogal een chaos te worden”, zei Mancini op de betaalzender Roma TV. “Als bondscoach hoop ik dat ze het seizoen nu beëindigen, zodat we in alle rust weer opnieuw kunnen beginnen.”\n\nDe voetbalcompetitie ligt ook in het door het coronavirus zwaar getroffen Italië al sinds begin maart stil. Na een pauze van drie maanden willen de clubs in juni het seizoen hervatten, terwijl de Italiaanse voetbalbond heeft verklaard een uitloop tot uiterlijk 20 augustus acceptabel te vinden. Zo kan in september weer worden begonnen met de volgende jaargang.\n\nEen slecht idee, vindt Mancini. “De wedstrijden zullen elkaar dan te snel opvolgen. Ik weet niet of de spelers aan het einde van het volgende seizoen nog in goede conditie zijn”, aldus de bondscoach, die al denkt aan het EK van 2021.\n\nIn Italië zijn nog twaalf speeldagen af te werken. Donderdag wordt mogelijk beslist of dat zal gebeuren.",Italiaanse bondscoach Roberto Mancini wil einde van Serie A: “Het lijkt me anders nogal een chaos te worden”,nl
7838,"De Vlaamse investeringsmaatschappij zit op een cashbuffer van 368 miljoen euro.\n\nDe beurscrisis dit voorjaar liet onvermijdelijk sporen na bij Gimv : de investeringsmaatschappij slikte over het boekjaar tot 31 maart een latente minwaarde van 236 miljoen euro op de portefeuille. Daardoor dook de groep over het boekjaar 152 miljoen euro of 5,96 euro per aandeel in het rood, tegenover een nettowinst van 112 miljoen een jaar eerder.\n\nHet gevolg is dat de netto-actiefwaarde, na uitkering van het dividend, naar 43,5 euro per aandeel zakt. Met andere woorden: tegen de slotkoers van gisteren noteert het aandeel tegen een premie van 15 procent.\n\nGimv investeerde voor het derde jaar op rij meer dan 200 miljoen euro (205 miljoen), terwijl de investeringsmaatschappij maar voor 179 miljoen cashte. Dankzij de 250 miljoen euro die de groep eind vorig jaar ophaalde met een schulduitgifte, ging de groep wel de crisis in met een zeer stevige cashbuffer van 368 miljoen euro (zie grafiek).\n\nGimv bevestigt de uitkering van een stabiel dividend van 2,5 euro bruto (1,75 euro netto), waarbij beleggers de keuze hebben tussen een uitkering in cash of een in aandelen. 'Het keuzedividend laat ons toe de kaspositie verder te versterken met het oog op de ondersteuning van de portefeuille en de realisatie van nieuwe investeringskansen', klinkt het.",Gimv gaat crisis in met stevige buffer cash,nl
7839,"De VRT draaide vrijdag proefopnames bij soap 'Thuis', om te kijken hoe er met de huidige beperkingen kan worden gefilmd.\n\nTelevisie was nooit populairder dan in deze moeilijke tijden. Maar achter de schermen kraakt het medium in zijn voegen. ‘Als we deze zomer niet kunnen draaien, komt er een mager tv-jaar aan.’\n\nHoe brengt u de lockdown door? De kans is groot dat het antwoord op die vraag luidt: voor een scherm. Wat betreft de kijkcijfers zijn het gouden tijden voor aanbieders van televisiecontent. ‘Over alle platformen heen kijken we anderhalf keer tot zelfs dubbel zoveel video als voor de coronacrisis’, zegt Lieven De Marez, mediaprofessor aan de UGent.\n\nDat we met zijn allen aan ons scherm gekluisterd zijn, lijkt goed nieuws voor de mediasector. Maar op langere termijn zet de coronapandemie het ecosysteem van televisie onder enorme druk, zowel inhoudelijk als financieel. Want hoe produceer je kwaliteitstelevisie van op anderhalve meter? En hoe betaal je dat, nu de traditionele manier van financiering - de advertentiemarkt - op apegapen ligt? Het is een vraagstuk waarover de hele mediasector zich momenteel het hoofd breekt.\n\n‘We bekijken productie per productie hoe we binnen de huidige beperkingen kunnen werken’, zegt Davy Parmentier, creatief directeur bij VTM. ‘Er is geen hapklaar antwoord dat je overal op kan toepassen. Grote studioshows als ‘The Voice Kids’ en ‘The Masked Singer’ staan of vallen met een livepubliek. Daarom overwegen we te werken met een studiopubliek van gezinnen die ver genoeg uit elkaar worden gezet. Dat vullen we dan aan met wat we ‘klein Vlaanderen’ noemen: een honderdtal gezinnen die thuis meekijken en televoten. We hopen dat we met die optelsom toch de sfeer van een grote publieksshow kunnen creëren.’\n\nWoestijnvis stampte met 'De Container Cup' in recordtempo een nieuw coronaconcept uit de grond.\n\nOok bij de VRT worden formats aangepast aan de pandemische realiteit. Een programma als ‘Blokken’ scheidt zijn kandidaten nu met plexiglas en de opnames van ‘De Campus Cup’ vinden plaats in een aangepaste versie, zonder publiek en met de nodige afstand. ‘In dat programma zit normaal een ronde waarin een student moet blokken terwijl er een hoop volk rond staat om hem of haar af te leiden’, zegt Eén-netmanager Olivier Goris. ‘Dat gaan we dus niet meer doen (lacht).’\n\nVoor Vier stampte het productiehuis Woestijnvis met ‘De Container Cup’ in recordtempo zelfs een coronaproof concept uit de grond, dat twee weken geleden op antenne ging (zie inzet).\n\nRode draad is dat alles wat binnen de gecontroleerde omgeving van een studio en in een strak geregisseerd kader kan worden opgenomen, met de nodige aanpassingen wel kan doorgaan. Maar lang niet alle soorten televisie vallen in die categorie.\n\n\n\nVechten en vrijen\n\nHet genre dat het hardst wordt getroffen, is fictie. Logisch, zegt Pieter Van Huyck, hoofd fictie bij het productiehuis De Mensen. ‘Elk verhaal dat nu zou worden opgenomen, is geschreven in precoronatijden. Dat bevat vechtscènes, liefdesscènes, groepsscènes, noem maar op. Een vrijscène op anderhalve meter filmen, hoe doe je dat?’\n\n\n\nTv is meer dan ooit nodig. Als infokanaal, maar ook om dit alles even te kunnen vergeten. Olivier Goris Netmanager Eén\n\nNiemand die het voorlopig weet. In de sector wordt wel volop overlegd over een kader dat moet toelaten te werken in de huidige omstandigheden. Dat gaat over het aantal mensen op de set beperken tot een minimum, voortdurend alles ontsmetten of de catering aanpassen van een buffet naar individuele porties.\n\n‘Binnen dat veiligheidsprotocol kan straks misschien nog iets gedraaid worden’, zegt An Jacobs, gedelegeerd bestuurder van sectorfederatie VOFTP. ‘Maar de realiteit is dat vooral heel veel niet kan, hoe ver je ook out of the box denkt. Tenzij je alles herschrijft. Of, zoals nu in China gebeurt, met je hele cast en crew maanden in quarantaine gaat. Maar dat is praktisch en financieel niet haalbaar in Vlaanderen.’\n\nDus kijkt iedereen voorlopig naar elkaar, in de hoop iets bij te leren. VTM hoopt bijvoorbeeld de opnames van de dagelijkse soap ‘Familie’ vanaf juni weer aan te vangen, met herschreven scenario’s en visuele trucs. Parmentier: ‘We zullen wat meer met suggestie moeten werken dan personages innig te laten kussen.’\n\nEn ook de Eén-evenknie ‘Thuis’ wordt een lab voor de sector. Gisteren organiseerde de VRT een proefopnamedag voor de soap, waarbij wordt gekeken hoe zo efficiënt mogelijk kan worden gedraaid. ‘Alles wat we daaruit leren, gaan we delen met de sector’, zegt Goris.\n\nSchermvullende weergave Mondmaskers op de set van 'Thuis'. ©© VRT 2020\n\n\n\n\n\nVraag is of de high end-fictie met die lessen veel opschiet. ‘Eigenlijk kan je voor een dramaserie nu maar een paar dingen doen’, zegt Van Huycke. ‘Ofwel herschrijf je je hele scenario om er de onmogelijke scènes uit te halen, maar dan offer je inhoudelijk en dramatisch heel veel op. Ofwel begin je van een wit blad om een aan de omstandigheden aangepast scenario te kunnen draaien. Ofwel situeer je je verhaal in een wereld waarin mensen zich gedragen zoals wij nu. Dan eindig je met een soort tijdsdocument dat kwalitatief heel hoogstaand kan zijn. Wij zijn daar ook vragende partij voor. Maar zoiets vraagt tijd, en niemand weet hoe deze crisis zal evolueren. Als een zender daar nu het fiat voor geeft, is het dan nog relevant wanneer het op de buis komt? Niemand die het weet.’\n\n‘We hebben de voorbije weken veel coronapitches gekregen, maar we hebben er geen enkele weerhouden’, zegt Parmentier. ‘Omdat je misschien ingehaald wordt door de realiteit, ja. Maar ook omdat we nu al een zekere coronamoeheid merken bij de kijker.’\n\n\n\nKaalslag\n\nDat alles plaatst het productielandschap in erg nauwe schoentjes. De programma’s die gemaakt kunnen worden, zijn duurder in productie door de veiligheidsmaatregelen. De rest ligt stil of raakt niet opgestart. En boven dat alles hangt nog eens een donkere financiële wolk, nu de advertentie-inkomsten op apegapen liggen. Dat wil zeggen dat zelfs nadat weer wordt opgestart, er waarschijnlijk minder geld is voor nieuwe producties. De sector houdt daarmee beter rekening als het ‘nieuwe normaal’, meent John Porter, CEO van Telenet.\n\n\n\nWe merken nu al een zekere coronamoeheid bij onze kijkers. Davy Parmentier Creatief directeur VTM\n\n‘Deze crisis zal een diepe impact hebben op onze sector’, zegt Porter, die via Telenet ook de eigenaar van zenders Vier en Vijf is. ‘Het zet een turbo op de digitale omslag die we al langer zien. Zelfs mijn 98-jarige grootmoeder kan sinds een paar weken om met apps als Instagram en WhatsApp. Die razendsnel stijgende digitale geletterdheid zal zorgen voor een verdere fragmentering van het tv-landschap, wat zich zal laten voelen in de advertenties op lange termijn.’\n\n‘We merken nu dat ere heel veel interesse is in lokale content, en daar willen we een grote rol in blijven spelen’, zegt Porter. ‘Maar we zullen beter moeten nadenken over hoe we ons geld besteden. Slimmer worden. Misschien is de tijd van de vele miljoenenproducties wel voorbij.’\n\n\n\nDe sector vreest dan ook een kaalslag. ‘Als we deze crisis willen overleven, zijn structurele maatregelen nodig’, zegt Jacobs. ‘Zo vragen we om het uitbreiden van de bestedingsverplichting (een deel van de omzet van wie video gebruikt moet geïnvesteerd worden in lokale content, red.) naar aanbieders van mobiele data, zoals Proximus en Telenet, voor wie videocontent steeds belangrijker wordt in hun aanbod. En ook het financieringssysteem van de taxshelter moet worden herbekeken, nu bedrijven nog amper winst maken. Zonder zulke maatregelen wordt een heropstart van onze sector onmogelijk.’\n\nRest de vraag hoeveel de kijker daarvan zal merken. In eerste instantie weinig, menen de zenders. Zowel Goris als Parmentier maken zich sterk dat ze genoeg programma’s op de plank hebben liggen om een tijdelijke disruptie van het aanbod op te vangen. Maar als deze crisis nog maanden sets lamlegt, dreigen wel gaten te vallen in de zendschema’s van de zenders. ‘Als alles tegen het najaar nog platligt, dan zullen de zendschema’s volgend jaar dunnetjes uitvallen’, zegt ook Porter.\n\nNiemand wil voorlopig uitgaan van dat scenario. ‘Iedereen werkt samen om er het beste van te maken in moeilijke omstandigheden’, concludeert Goris. ‘En terecht. Tv is meer dan ooit nodig. Als informatiekanaal, maar ook om dit alles even te kunnen vergeten.'","‘Een vrijscène met 1,5 meter afstand, hoe doe je dat?'",nl
7840,"De grootste bank van de eurozone, BNP Paribas, is allesbehalve immuun voor de coronacrisis en verwacht na een desastreus eerste kwartaal dat zijn winst dit jaar zelfs een vijfde lager kan uitvallen dan in 2019. De Belgische retailtak van de groep leed een verlies voor belastingen van 4 miljoen euro.\n\nDe Franse bankgigant boekte in de eerste drie maanden van het jaar een nettowinst van 1,3 miljard euro, liefst 33 procent minder dan in het eerste kwartaal van vorig jaar.\n\n502 miljoen Provisies BNP Paribas zette in het eerste kwartaal 502 miljoen euro opzij om eventuele kredietverliezen op te vangen.\n\nDe coronacrisis treft de bank, waarvan de Belgische overheid bijna 8 procent bezit, op twee manieren. Allereerst besloot BNP Paribas in het eerste kwartaal 502 miljoen euro opzij te zetten om eventuele verliezen door niet of laattijdig terugbetaalde kredieten te kunnen opvangen.\n\nDaarnaast is er de commerciële impact. BNP Paribas is bijzonder actief in derivatenhandel, maar die stond volgens de groep zwaar onder druk nadat de Europese toezichthouders de banken hadden opgeroepen geen dividend uit te keren zolang de coronacrisis aanhoudt. Door het tumult op de financiële markten moest BNP Paribas bovendien nog boekhoudkundige waardeverminderingen doorvoeren in een aantal beleggingsportefeuilles. Dat drukte de inkomsten met 568 miljoen euro.\n\nBelgische bankentaksen\n\nDe Belgische retailactiviteiten, die grotendeels overeenkomen met BNP Paribas Fortis, leden in het eerste kwartaal een verlies van 4 miljoen euro voor belastingen. Een jaar eerder boekte de groep nog een eerstekwartaalwinst van 21 miljoen euro.\n\nDe verliescijfers zijn niet zozeer te wijten aan de coronacrisis, maar aan de boekhoudregels die de groep verplichten het gros van de bankentaksen al in het eerste kwartaal ten laste te nemen. Zonder die maatregelen zou de nettowinst in het eerste kwartaal met 3,8 procent zijn teruggevallen, klinkt het.\n\n4 miljoen euro eerstekwartaalverlies De Belgische retailtak van BNP Paribas leed in het eerste kwartaal een verlies voor belastingen van 4 miljoen euro.\n\nBNP Paribas Fortis heeft al een hele tijd moeite een antwoord te vinden op de extreem lage rente, die zijn winstmodel zwaar onder druk zet. Dat probleem is nog lang niet van de baan.\n\nDe retailtak kon weliswaar 5 procent meer kredieten verstrekken dan in dezelfde periode vorig jaar. Maar dat bleek lang niet genoeg om de blijvende negatieve impact van de lage rente te compenseren. In het eerste kwartaal daalden die rente-inkomsten met 9,2 procent. Daartegenover staat wel dat de bank 15 procent meer commissie-inkomsten kon halen uit de verkoop van beleggingsproducten.\n\nBij die rentebesognes komt dus nog eens corona. In de eerste drie maanden van het jaar zette BNP Paribas Fortis al zeker 54 miljoen euro opzij om eventuele kredietverliezen op te vangen. Dat is 20 miljoen euro meer dan in dezelfde periode vorig jaar.\n\nGeen back to normal\n\nOok al lijkt de wereld zich geleidelijk uit de lockdown te wagen, 'back to normal' zal het volgens BNP Paribas zeker niet snel worden. De bank verwacht dat we pas tegen 2022 dezelfde economische groei zien als in 2019. Dat heeft natuurlijk ook zware gevolgen voor de resultaten. Zoals het er nu naar uitziet, zal de jaarwinst dit jaar al 15 tot 20 procent lager uitvallen dan in 2019, waarschuwt BNP Paribas. Ondanks die onheilstijding steeg het aandeel dinsdag nog met bijna 4 procent op de beurs van Parijs. Beleggers hadden blijkbaar nog erger verwacht, en bovendien beloofde de bank de komende maanden nog meer in de kosten te snijden dan was voorzien. Waar BNP Paribas dan precies nog meer wil besparen, blijft voorlopig afwachten.",BNP Paribas' kwartaalwinst zakt met een derde,nl
7841,"‘De test op resusapen wou enkel aantonen of de gevaccineerde dieren niet zwaar ziek zouden worden bij blootstelling aan het virus. Dat hebben we duidelijk bewezen.’ De Belg Bruno Holthof, CEO van de Oxford University Hospitals, pareert de kritiek op het kandidaat-vaccin van Oxford.\n\nEind april werd het kandidaat-vaccin van Oxford, ontwikkeld door researchers van Oxford University, bejubeld toen het met glans een test op zes ingeënte resusaapjes had doorstaan. Resusaapjes staan het dichtst bij de mens.\n\n'Alle aapjes die ons kandidaat-vaccin toegediend kregen (zes van de twaalf, red.) en aan hoge dosissen van het coronavirus blootgesteld zijn, bleken een maand later kerngezond ’, preciseerde de Belg Bruno Holthof, CEO van Oxford University Hospitals, in deze krant.\n\nDe vaccinatie van vrijwilligers start in juni en we zullen deels vaccineren in hotspots als Zuid-Amerika en Afrika, waar het coronavirus nog vlot de ronde doet. Bruno Holthof CEO Oxford University Hospitals\n\nMaar drie weken later klinkt er her en der lichte kritiek, omdat pas gepubliceerde technische details van de ‘apentest’ volgens sommige Britse immunologen en virologen nu toch enigszins zouden tegenvallen. Zo maakten alle ingeënte aapjes na de besmetting virusdeeltjes aan, klinkt het.\n\nBovendien was de viruslading in de neuzen van de gevaccineerde en niet-gevaccineerde dieren identiek. ‘Als dit bij mensen gebeurt, zou het vaccin de verspreiding van het virus niet tegengaan’, signaleerde de Britse hoogleraar moleculaire virologie Jonathan Ball.\n\nLongontsteking\n\n‘Dit is geen teleurstellend nieuws’, countert Bruno Holthof de kritiek in een telefonische reactie. ‘De test bij de resusapen was niet opgezet om na te gaan of ze het virus nog zouden kunnen doorgeven, maar uitsluitend om te zien of het vaccin de dieren zou beschermen tegen een zeer hoge dosis virus zodat zij geen longontsteking kregen. Dat hebben we duidelijk bewezen. Of ons kandidaat-vaccin er bij ingeënte mensen ook voor zal zorgen dat ze het virus niet meer zullen overdragen op anderen, zal moeten blijken uit onze klinische testen.’\n\nHoe werkt het Oxford-vaccin? Het kandidaat-vaccin is gebaseerd op gentechnologie. Door een onschadelijk verkoudheidsvirus uit te rusten met de genetische code voor het spike-eiwit van het SARS-CoV-2-virus (het eiwit dat het virus gebruikt om contact te maken met onze cellen, ze binnen te dringen en over te nemen) begint ons immuunsysteem er tegen te vechten en antistoffen aan te maken. Zo is ons lichaam klaar wanneer het ooit moet strijden tegen het échte coronavirus.\n\n‘Ik vind het trouwens denigrerend om over het ‘apenvaccin’ te spreken, omdat ons vaccin eerder ook al uitgebreid pre-klinisch is getest in het labo,’ zegt Holthof. Het Oxford-vaccin kreeg ook al groen licht van de Britse geneesmiddelenautoriteit voor een fase-2-test op 1.100 vrijwilligers - van wie de helft het vaccin kreeg, de andere helft niet - in vier Engelse steden. ‘Iedereen is inmiddels gevaccineerd’, zegt Holthof. ‘Ik kan er geen datum op plakken, want we hebben pas resultaten zodra de vrijwilligers in contact komen met het virus.’\n\nToestemming\n\nDe Britse geneesmiddelenautoriteit gaf Oxford ook al de toestemming om een fase-3-test (de laatste voor de commercialisering, red.) te starten bij 10.000 vrijwilligers. ‘De vaccinatie van deze vrijwilligers start in juni en we zullen deels vaccineren in ‘hotspots’ (waar het SARS-CoV-2-virus nog vlot de ronde doet, red.) als Zuid-Amerika en Afrika’, aldus Holthof.\n\n‘Dat is nodig omdat we mensen voldoende moeten kunnen blootstellen aan het virus om snel te kunnen gaan en de werking te kunnen aantonen. In Engeland is dat al moeilijker, omdat het virus er niet meer zo vrij circuleert dankzij de doeltreffende lockdownmaatregelen.’\n\nHolthof blijft vasthouden aan de al eerder gecommuniceerde tijdslijn. ‘Een vaccin tegen september kan lukken als we de doeltreffendheid bij de mens de komende maanden aantonen. De belangrijkste beperkende factor zal zijn of we gevaccineerde vrijwilligers voldoende en snel genoeg zullen kunnen blootstellen aan het virus en vervolgens kunnen aantonen dat ze afdoende beschermd zijn.’\n\nWinter\n\nDe vaccins voor de duizenden deelnemers aan de klinische testen zijn al beschikbaar en de productie van meer vaccins vormt alleszins geen remmende factor. ‘Er zullen zeker al 20 miljoen dosissen klaar zijn tegen september en ook voor de winter verwachten we geen probleem.’",Oxford-Belg: 'Ons vaccin ligt nog altijd op schema',nl
7842,DOEN. Met dit spel zonder grenzen in de achtertuin vul je een hele namiddag,De dierentuinen openen hun poorten: hier kan je naar de beestjes gaan kijken,nl
7843,"Manchester United heeft in de eerste drie maanden van 2020 een recordverlies van 31,9 miljoen euro geleden. De Premier League-club maakte de kwartaalcijfers donderdag bekend. De omzet daalde met 19 procent, tot 138 miljoen euro.\n\nVorig jaar werd in dezelfde periode nog 12,4 miljoen euro winst geboekt. Dat verschil is te verklaren doordat Manchester vorig jaar de kwartfinales van de Champions League bereikte, terwijl het nu slechts de Europa League speelt. Maar ook het begin van de coronacrisis doet zich voelen. Het belangrijkste verliespunt daarbij is het ontbreken van tv-inkomsten sinds begin maart. De inkomsten van de uitzendrechten daalden met 50 procent tot 29 miljoen euro. Voor de inkomsten uit thuiswedstrijden was er een daling van 8,2 procent, naar 24,4 miljoen euro. De inkomsten uit de merchandising steeg dan weer licht met 3 procent, tot 76,6 miljoen euro.\n\nFoto: Photo News\n\n“Impact van pandemie”\n\n“Onze resultaten van het derde kwartaal van het seizoen weerspiegelen gedeeltelijk de impact van de pandemie op de club”, verduidelijkte CEO Ed Woodward. “In het huidige kwartaal zullen de verliezen uiteraard alleen maar toenemen en ik verwacht niet meteen beterschap voor het volgende kwartaal. Het zal nog een hele poos duren voor het weer ‘business as usual’ is.”\n\n“Alle voetbalclubs zullen door deze crisis getroffen worden, maar wij staan stevig in onze schoenen. Voor de toekomst op lange termijn zie ik het positief in. Dit wordt ongetwijfeld één van de lastigste periodes in 142 jaar clubgeschiedenis, maar eens we ons daar doorheen geworsteld hebben, zullen we er weer staan als vanouds. Het is net onze veerkracht in zware tijden die deze club groot gemaakt heeft. Dat is een kwaliteit die ons nu weer van pas gaat komen.”\n\n“We staan voor grote uitdagingen. Maar het is ook een opportuniteit. Deze situatie dwingt ons creatieve en innovatieve oplossingen te zoeken om het voetbal weer naar de mensen te brengen. Niemand zal beweren dat voetbal in deze tijd het allerbelangrijkste is, maar het kan wel helpen om de moraal op te krikken en om de mensen weer samen te brengen, wanneer onze samenleving van deze klap herstelt.”",Topclub Manchester United lijdt recordverlies door coronacrisis: “Het zal nog even duren voor het weer <I>business as usual</I> is”,nl
7844,"China stelt zich voor dit jaar geen doelen voor de economische groei, wegens de “grote onzekerheid” door de coronapandemie. Dat heeft premier Li Keqiang gezegd bij de opening van het jaarlijkse Volkscongres, de bijeenkomst van het parlement.",China stelt geen doel voor economische groei dit jaar en verhoogt defensiebudget minder,nl
7845,"Een scene uit 'De Patrick' van Tim Mielants, die mee met taxsheltergeld werd gemaakt.\n\nDe Vlaamse filmsector ducht corona en vraagt de overheid om hulp. Er dreigt een financieringstekort voor films en series van eigen bodem. Biedt een versoepeling van de taxshelter een uitweg?\n\nMeer dan honderd film- en televisieproducties werden half maart in Vlaanderen als gevolg van de coronacrisis stilgelegd. Sommige producenten moesten hun opnames in de allerlaatste draaifase stopzetten. Zolang we in een anderhalvemeterwereld leven, zit een snelle heropstart van het gros van de filmsets er niet in.\n\nOok de rest van de audiovisuele wereld dreigt nog een paar maanden stil te liggen. De bioscopen hopen in het meest optimistische scenario de deuren opnieuw in juni of juli te kunnen openen. Dat zal onder strenge veiligheidsmaatregelen gebeuren. Een plan van de bioscoopsector rond social distancing wacht op feedback en het fiat van de overheid en de gezondheidsexperts.\n\nDe vraag is echter of er dan voldoende filmaanbod zal zijn. De zomer is sowieso een kalme periode in de cinema’s. En naar de bioscoop gaan in tijden van het coronavirus betekent een hoop mensen voor een lange periode in dezelfde ruimte plaatsen en dus nieuwe vrees voor besmettingen. ‘De bioscopen zullen een grote locomotief nodig hebben om het publiek terug te winnen’, zegt Alexander Vandeputte van de bioscoopgroep Lumière. ‘Welke distributeur of studio durft als eerste zijn teen in het water te steken?’\n\nWe moeten de Vlaamse ondernemers nog meer overtuigen van de voordelen van de taxshelter en duidelijk maken dat ze in het oog moeten houden waaraan het taxsheltergeld besteedt wordt: aan Vlaamse productiehuizen. Pieter Dewinter en Tom Notte Oprichters van Flanders Tax Shelter\n\nDe lockdown besmet ook de filmmaatschappijen. Niet alleen kunnen productiehuizen niets produceren, waardoor ze geen of minder inkomsten hebben. Filmverdelers verdienen momenteel enkel aan de kleinere titels die op een handvol thuiskijkplatformen uitkomen. Hierdoor lopen ze geld mis dat in normale omstandigheden ook naar toekomstige filmprojecten gaat.\n\nHet domino-effect van Covid-19 stopt daar niet. De televisieomroepen, traditioneel vaste partners in de filmfinanciering, worstelen met een opdrogende reclamemarkt. En ook de financiering via de taxshelter - verantwoordelijk voor zowat een derde van het budget van een Vlaamse film - komt in het gedrang. Productiehuizen vrezen dat de winstmarges van bedrijven die via de fiscalevoordeelmaatregel in audiovisuele producties investeren als sneeuw voor de zon verdwijnen.\n\nTaxshelter versoepelen\n\nDe filmsector gaat dan ook uit van een aanzienlijk financieringstekort. Precieze cijfers zijn niet voorhanden. Achter de schermen werkte het Vlaams Audiovisueel Fonds (VAF) de voorbije weken aan een schadeopmeting op korte en lange termijn. Het filmfonds hoopt zo geld los te peuteren uit het noodfonds van de Vlaamse regering. Maar de 200 miljoen euro daaruit zijn bestemd voor de hele cultuur- en mediasector, het toerisme en de sportwereld.\n\nEr wordt daarom ook naar de federale overheid gekeken. Producenten en taxshelterbedrijven vragen minister van Financiën Alexander De Croo (Open VLD) de taxshelterwet tijdelijk te versoepelen om een forse daling van de opbrengsten te voorkomen. De voorbije twee jaren bleek het systeem al minder interessant voor de filmsector door de verlaging van de vennootschapsbelasting en de concurrentie van de podiumkunsten die in 2017 aan de taxshelter werden toegevoegd.\n\nDe sector dringt aan op een verhoging van het vrijstellingsbedrag voor grote bedrijven en een verlenging van uitgavetermijnen zodat producenten na de lockdown sneller kunnen heropstarten. ‘Het zijn misschien geen wondermiddelen, maar alle kleine beetjes kunnen helpen om de filmsector voor een catastrofe te behoeden’, zegt Sibylle Smet van taxshelter.be, een van de intermediairen achter de versoepelingsvoorstellen.\n\nInvesteer Vlaams\n\nDe intermediair Flanders Tax Shelter sluit zich aan bij de vraag naar bijkomende maatregelen. Maar de oprichters Pieter Dewinter en Tom Notte zien de toekomst minder somber dan hun collega’s. ‘In Vlaanderen zijn er meer dan 10.000 bedrijven die elk een taxshelteroperatie van 30.000 euro op poten kunnen zetten. Maar nog geen 5 procent past het principe toe: het potentieel is dus nog immens zodat iedereen kan produceren wat er de komende jaren op de planning staat, zelfs als we in coronatijden worden geconfronteerd met grote winstdalingen van investeerders.’\n\nHet is een kwestie van dat potentieel aan te spreken, zeggen Dewinter en Notte. Van de jaarlijks via taxshelterfondsen in ons land opgehaalde bedragen - tussen 150 en 180 miljoen euro - gaat het grootste deel naar internationale coproducties en komt volgens Flanders Tax Shelter slechts een kleiner deel bij Vlaamse productiehuizen terecht.",Filmwereld vreest moeizame relance,nl
7846,"Uit een wekelijkse rondvraag van de Vlerick Business School bij 260 Vlaamse, snelgroeiende bedrijven blijkt dat die - vaak familiale - ondernemers dit jaar nog opvallend positief hopen af te sluiten. 70 procent verwacht nog minstens de helft van de voor de crisis voorziene winst te halen.\n\nVan de Velde, Accent Jobs, Soudal, Willemen, Vyncke, Christeyns. Het zijn maar enkele van de 260 leden van het Impulscentrum Groeimanagement voor Middelgrote Ondernemingen (IGMO), een initiatief van de Vlerick Business School en het consultancybedrijf EY. Het gaat om een netwerk van mature, snelgroeiende bedrijven die stevig verankerd zitten bij Vlaamse ondernemersfamilies.\n\n71% Winst 71 procent van de IGMO-ondernemers verwacht dat hun winst nog minstens de helft zal bedragen van wat voor de crisis gebudgetteerd werd.\n\nElke week polst IGMO bij die ondernemers naar hun inschatting van de impact van de coronacrisis op hun business, die zich uitspreidt over diverse sectoren, van IT en productie, retail en entertainment tot bouw en industrie. Gemiddeld draaien ze een omzet van 107 miljoen euro, een brutobedrijfswinst van 8,95 miljoen euro en stellen ze 265 mensen te werk.\n\nDe resultaten van de bevraging zijn opvallend. Zo zagen de bedrijfsleiders de economische impact van de pandemie op hun bedrijf de laatste weken van april stelselmatig afnemen. Waar in de tweede week van april nog 74 procent van de ondervraagde ondernemers de corona-impact zwaar tot heel zwaar inschatten, is dat in de laatste week van april teruggevallen tot 49 procent.\n\nWebinar\n\nDe bedrijfsleiders worden er dus geruster in naarmate de coronamaatregelen worden versoepeld. Volgens Yannick Dillen, docent aan de Vlerick Business School, waren de bedrijfsleiders gerustgesteld eens ze hun cashpositie hadden veiliggesteld, onder meer dankzij de tijdelijke werkloosheid. ‘Tegelijk voelen ze dat de vraag weer aantrekt’, bleek uit een webinar dat vorige week plaatsvond.\n\nTwee maanden geleden was handgel een nicheproduct dat we in één fabriek maakten. Nu hebben we zes andere fabrieken omgebouwd om desinfectiestoffen te maken. Alain Bostoen CEO Christeyns\n\nDe bedrijfsleiders zijn vooral in hun verwachtingen naar het hele jaar opvallend optimistisch. In de eerste weken van de lockdown groeide het aandeel van de bedrijfsleiders dat over heel 2020 hun omzet met meer dan 20 procent zagen terugvallen van 28 naar 44 procent. Maar dat keerde in de drie laatste weken van april naar slechts 15 procent. Bijna de helft verwacht dat de omzet over heel het jaar met hoogstens 15 procent zal terugvallen.\n\nHandgels\n\nEen gelijkaardig optimisme geldt voor de winstverwachtingen. Slechts 13 procent vreest dat zijn ‘gebudgetteerde winst’ wordt omgebogen in een verlies. De rest verwacht winst te maken. 71 procent verwacht dat die nog minstens de helft zal bedragen van wat gebudgetteerd werd.\n\nOok Alain Bostoen van de detergentenproducent Christeyns heeft de voorbije weken de omzet met 20 procent zien terugvallen. 'De horecawasserijen vormen een groot deel van onze omzet, en die ligt nu volledig plat. Daar hebben we nu geen inkomsten meer uit. Gelukkig maakten we ook handgels. Twee maanden geleden was dat een nicheproduct dat we in één fabriek maakten. Nu hebben we zes andere fabrieken omgebouwd om desinfectiestoffen te maken. Daardoor kunnen we het omzetverlies over heel 2020 beperken tot 10 procent. Onze winst zal waarschijnlijk halveren, maar we laten ons niet doen.'\n\nDe verklaring voor dat positieve sentiment is te vinden in de aard van de bedrijven, denkt de Vlerick-docent. ‘Veel van deze bedrijven hebben met de jaren heel wat reserves opgebouwd. Ons netwerk stemt niet overeen met het doorsnee Vlaamse bedrijf waar de werkgeversorganisaties voor spreken en waar wel zware klappen kunnen vallen. Bij ons gaat het om snelgroeiende, mature, middelgrote kmo’s die hun financiële balans in evenwicht hebben.’\n\nVaste kosten\n\nOok Marc Cosaert, partner bij EY, stelt dat de IGMO-leden tot het kruim van het Vlaamse bedrijfsleven behoren. Vaak zijn het familiebedrijven (85% van het netwerk) die een aversie hebben voor hoge schulden en vaak eigenaar zijn van hun bedrijfsvastgoed. Dat maakt dat ze een pak minder vaste kosten, zoals huur en intresten, hebben dan andere bedrijven. ‘Daardoor lijken vele onder hen uit te gaan van een V-vormig herstel’, voegt Dillen eraan toe. ‘Eén slecht kwartaal maakt hun hele jaar niet slecht.’\n\nMaar Cosaert waarschuwt ook. Uit een studie van EY over de weerbaarheid van dit soort bedrijven blijkt dat sommige de crisis niet voldoende als een kans zien om hun strategie grondig te herbekijken. ‘Het zal niet business as usual zijn.’",Vlaamse groeikmo's zien beperkte terugval door coronacrisis,nl
7847,Het is nog even wachten op de herstart van het wielerseizoen en dus op de kunsten van Mathieu van der Poel. Intussen kan de Nederlandse kampioen zich optrekken aan enkele complimenten van niemand minder dan Tom Boonen.,Tom Boonen ziet een beetje van zichzelf in Mathieu van der Poel: “Hij is niet bang om als tweede te eindigen”,nl
7848,Druk in de weer met je tuin zomerklaar te maken? Deze vijf aparte tuinboeken geven je een andere kijk op je stukje groen.,TUIN. Deze vijf tuinboeken geven je een andere kijk op je stukje groen,nl
7849,ANALYSE. Open Vld krijgt met Egbert Lachaert nieuwe voorzitter en nieuwe naam\n\nMet een overtuigende score van 61 procent is Kamerfractieleider Egbert Lachaert verkozen tot nieuwe ...,"2,43 miljoen werkloze Amerikanen erbij in week tijd",nl
7850,"UCB tekende vorig jaar met de overname van Ra Pharmaceuticals voor een van de grootste Belgische overnames. Voor de farmasector dienen zich mogelijk nog meer koopjes aan.\n\n2020 wordt een blinde vlek in de kronieken van de bedrijfsovernames. Alle Belgische specialisten verwachten minder deals. De meesten zien een daling van minstens 30 procent.\n\nVoor zakenadvocaten en -bankiers gespecialiseerd in fusies en overnames wordt 2020 een jaar om snel te vergeten. Dat blijkt uit de M&A Monitor 2020 van de managementschool Vlerick.\n\nDe lockdown zette in eerste instantie bijna letterlijk een slot op de fusie- en overnametransacties, omdat geen fysieke bedrijfsbezoeken en afspraken konden plaatsvinden en omdat de regelgevende instanties niet normaal werkten. Bij deals die al afgesloten waren, trokken overnemers zich vaak terug op basis van clausules over extreme omstandigheden.\n\n‘Maar ook op langere termijn kan de economische impact van Covid-19 een dip op de overnamemarkt veroorzaken’, zegt onderzoeker Mathieu Luypaert. ‘Hoe langer de gevolgen van corona aanslepen, hoe groter de kans op een negatief effect op de overnamemarkt.’\n\nWe moeten vermijden dat strategisch belangrijke bedrijven geheel of gedeeltelijk in handen vallen van fondsen uit het Midden-Oosten of Azië. Mathieu Luypaert Onderzoeker Vlerick\n\nDe 110 ondervraagde Belgische specialisten houden daar rekening mee. Allemaal verwachten ze een daling van de activiteit. Volgens 58 procent zal die meer dan 30 procent bedragen. Minder dan een op de tien denkt dat de daling beperkt blijft tot hoogstens 10 procent. De specialisten zien geen onderscheid tussen binnenlandse en internationale deals.\n\nKoopjes\n\nDe overnames die wel nog doorgaan, zullen een lager prijskaartje meekrijgen dan in normale tijden. 60 procent verwacht een daling van de gemiddelde waardering van meer dan 10 procent. Een op de vijf denkt dat het meer dan 20 procent zal zijn.\n\nDie lagere prijzen zijn het gevolg van een dubbel fenomeen. Enerzijds dalen de bedrijfswinsten, een belangrijke maatstaf om de waarde van een bedrijf te bepalen. Anderzijds kan de multiple – het aantal keren de jaarwinst dat een overnemer wil betalen – onder druk komen te staan. In 2019 lag die multiple op 6,5 keer de ebitda (brutobedrijfswinst).\n\n’Het bepalen van de correcte prijs wordt steeds moeilijker en kan tot grote discussies tussen koper en verkoper leiden. De jaarresultaten van 2020 zullen namelijk veel negatiever zijn en niet de normale bedrijfsresultaten weerspiegelen. Het is dus belangrijk om te bepalen in hoeverre de daling van de ebitda in 2020 structureel dan wel tijdelijk is.’\n\nVoor bedrijven die nog goed bij kas zitten en niet al te veel last hebben van de pandemie, dienen zich mogelijk gouden koopjes aan. De Vlerick-onderzoekers wijzen vooral naar bedrijven uit de farma- en de technologiesector. Zij kunnen de komende maanden uitkijken naar aantrekkelijke bedrijven met waardevolle technologieën die door de coronacrisis in financiële moeilijkheden zitten.\n\n‘Ook voor investeringsgroepen zijn er veel opportuniteiten. Maar het grootste gevaar komt uit het buitenland. We moeten vermijden dat strategisch belangrijke bedrijven geheel of gedeeltelijk in handen vallen van fondsen uit het Midden-Oosten of Azië en dat we belangrijke beslissingscentra of technologieën verliezen.’",Overnamemarkt zit op slot door corona,nl
7851,"Door in het jongste nummer een interview met Tom Van Grieken te publiceren doorbreekt het politieke magazine Wilfried het cordon médiatique in Wallonië. Hier maakt medeoprichter en hoofdredacteur François Brabant (38) zijn persoonlijke balans op.\n\nWat zijn uw belangrijkste activa?\n\n‘Mijn vriendin en ik zijn eigenaar van een huisje in Namen. Daarnaast zijn mijn vijf fietsen belangrijk. Een rijbewijs heb ik niet, dus zijn ook de bus en de trein essentieel. Immaterieel is er onze zoon van twee, en mijn tweede kind: Wilfried. Nieuwsgierigheid is mijn eerste kwaliteit. Ik spreek of heb noties van zes talen: Frans, Spaans, Engels, Nederlands, Portugees en Turks. Of dat een actief is, weet ik niet goed, maar een andere taal spreken is een van mijn grootste pleziertjes. Als ik Nederlands of Spaans hoor, word ik blij.’\n\n\n\nWie heeft in u geïnvesteerd?\n\n‘Mijn ouders en mijn vriendin. Sinds ik vader ben, denk ik er soms aan hoe onrechtvaardig ik ben geweest tegenover mijn ouders. We waren met z’n vieren, en ik besefte niet welke offers ze brachten. Mijn moeder was leerkracht Latijn en Grieks in Borgworm, mijn vader was bediende bij Mölnlycke Health Care. Pure middenklasse dus. Voorts sta ik echt in het krijt bij Benoît Grevisse, mijn prof journalistiek aan de UCL, en bij mijn voormalige hoofdredacteurs: Jacques Gevers, Stéphane Renard, Jean-François Dumont en Christine Laurent bij Le Vif/L’Express, en Francis van de Woestyne bij La Libre Belgique. Dagelijks doe en zeg ik wel iets waarvoor ik hen schatplichtig ben.’\n\n\n\nInvesteert u in anderen?\n\n‘Ik ben nog niet oud, maar journalisten van 30 vormen toch al een andere generatie. Het geeft een speciaal gevoel om talent te zien en dat te helpen groeien. Het probleem: in Franstalig België is journalistiek talent schaars. Ik zoek mensen die zowel stilistisch als inhoudelijk sterk zijn. Het is misschien pretentieus, maar ik ben soms teleurgesteld. Recent trok een medewerker naar een ministerieel kabinet, en een andere naar Nieuw-Caledonië. Dat is altijd een ontgoocheling: ze zijn heel moeilijk te vervangen. Maar goed, toen ik Le Vif en La Libre verliet, waren mijn hoofdredacteurs ook teleurgesteld. Het was niet zoals een liefdesbreuk, maar toch.’\n\n\n\n‘Toen we in 2017 Wilfried begonnen, haalden we 35.000 euro op via crowdsourcing. Daarna werden we een coöperatie met 300 aandeelhouders. Het rendement zit in de trots op een buitengewoon medium. Ik wil niet pompeus klinken, maar we dragen bij tot een beter begrip tussen de landsdelen. Nu is het debat erg agressief, maar de dingen zijn ingewikkeld en genuanceerd. We kijken naar België zoals antropologen. Als een Braziliaan naar hier komt, hoe kijkt hij naar ons vreemde landje? En Simenon indachtig: we willen begrijpen en niet beoordelen. Wie gelijk heeft, interesseert me minder. In de strategie kan ik onverschrokken zijn, in de tactiek ben ik bedachtzaam. In Franstalig België is het interview met Van Grieken ongezien. Maar vooraf heb ik eindeloos afgewogen en overlegd met oud-hoofdredacteurs en vrienden - op oudjaar was het al een gespreksthema.’\n\n\n\nGaat u soms in het rood?\n\nIk heb nooit zo hard gewerkt, en nooit zo weinig verdiend als de jongste twee jaar.\n\n‘Ik heb nooit zo hard gewerkt, en nooit zo weinig verdiend als de jongste twee jaar. De rekening stond geregeld in de min. Ik klaag niet. Het is mijn keuze. Ik heb wel een kleine opslag gevraagd. Mentaal en fysiek word ik vlug moe, maar tot dusver heb ik een goede weerstand en kan ik doorgaan. Al is het mijn wens dat te minderen.’\n\n\n\n‘Vorig jaar gingen mijn vriendin en ik na 17 jaar bijna uit elkaar. We hebben een nieuwe start kunnen nemen, maar toen was het een soort persoonlijk faillissement. Het verlies van mijn moeder twaalf jaar geleden was geen persoonlijk falen, maar ook heel zwaar. Ik leerde dat alles morgen kan stoppen. Dat had ook gevolgen voor mijn professionele keuzes.’\n\n\n\nWie zetelt in uw raad van bestuur?\n\n‘Mijn vriendin in de eerste plaats. Zij heeft alle moeilijke momenten beleefd. Mijn oudste broer is vakbondsman en heeft een totaal andere kijk op het leven. Tegenover mijn emotionele momenten kan hij zijn nuchterheid plaatsen. Voorts stel ik vast dat mijn beste vrienden vrouwen zijn. Ik ben 100 procent man en hetero, maar ik denk dat ik een zekere vrouwelijke intuïtie heb. Alle grote beslissingen nam ik nadat ik met vrouwen had gesproken. Nu, tussen alle geluiden en adviezen door moet je vooral luisteren naar dat eigen, kleine stemmetje binnenin.’\n\n\n\nSchrijft u soms mensen af?\n\n‘In 2015 verliet ik Le Vif in een slechte verstandhouding. Het was een tweede familie geworden, nadat ik er als student stage had gelopen en elf jaar had gewerkt. Maar de laatste maanden waren niet aangenaam en mijn beslissing ontaardde in een koude oorlog met de hoofdredactrice (Christine Laurent, red.). We hebben elkaar nooit meer gesproken. In februari zag ik toevallig haar dochter, die me zei dat ik haar maar beter eens kon schrijven, of dat we eens iets moesten gaan eten. Door de lockdown is dat er nog niet van gekomen. Ook mijn vader en ik hebben enkele maanden niet met elkaar gesproken. Dat werd bijgelegd. Ik heb niet graag vijanden, ik ben niet de man van conflicten.’\n\nStaat er winst op uw balans?",De Balans | François Brabant (hoofdredacteur Wilfried),nl
7852,"OH Leuven en Beerschot bereikten nog geen overeenstemming over een datum voor de terugmatch van de promotiefinale. Zowel de Pro League als OHL zijn voorstander van het weekend van 1 en 2 augustus. Dan zou de wedstrijd in België kunnen plaatsvinden, vermoedelijk in het stadion van OHL. De Leuvense politie liet op een informatievergadering weten dat een wedstrijd aan Den Dreef onder strikte veiligheidsmaatregelen niet uitgesloten is. Ook de federale politie, die mogelijke amokmakers uit Beerschot moet controleren, zegt niet op voorhand neen.","Promotiefinale tussen OHL-Beerschot op 1 augustus, bekerfinale op 2 augustus?",nl
7853,"Oxford University en AstraZeneca werken samen aan een Covid-19-vaccin.\n\nAstraZeneca heeft de levering van de eerste 400 miljoen vaccindoses op zak. De beursgenoteerde farmareus ontwikkelt het Covid-19-vaccin samen met de universiteit van Oxford.\n\nVoor alle duidelijkheid: er is nog geen vaccin, maar Oxford gelooft dat het er kan zijn tegen september. De testen met een proefvaccin zijn volop aan de gang. AstraZeneca stelt dat het de eerste dosissen zal leveren in het VK.\n\nDe Britse gigant zegt productiecapaciteit te hebben voor een miljard doses dit en volgend jaar. Die capaciteit wordt de komende maanden verder opgedreven.\n\nAstraZeneca weet zich geruggensteund door Barda, een bureau dat van het Amerikaanse ministerie van Volksgezondheid afhangt. Barda pompt 1 miljard dollar in de ontwikkeling, productie en levering van het vaccin. Het geld gaat onder meer naar de klinische proeven met 30.000 mensen en een pediatrische test.",AstraZeneca meldt deal voor eerste 400 miljoen vaccindoses,nl
7854,"Het gaat nog een tijdje duren voor we zelf weer op hotel mogen, dus waarom niet gewoon thuis een logies bouwen? Voor bijen, lieveheersbeestjes en egels.\n\nBeestjes in de tuin zijn niet alleen mooi, maar vooral ook nuttig. Bijen, wespen en vlinders zorgen voor bestuiving van bloemen en planten, waardoor wij kleur en geur in de hof krijgen en vooral groenten ...",TUIN. Zo maak je het perfecte hotel voor de beestjes in jouw... (Hasselt),nl
7855,"De Luikse specialist in beeldservers EVS legt meer dan 10 miljoen euro op tafel voor sectorgenoot Axon. 'Een erg complementair bedrijf', zegt CEO Serge Van Herck.\n\nOp een paar kleine deals na, jaren geleden, heeft het Luikse technologiebedrijf EVS Broadcast Equipment geen traditie van overnames. Daar komt nu verandering in met de aankoop van Axon, een bedrijf met 80 werknemers en 17,5 miljoen euro omzet. EVS haalde vorig jaar 103 miljoen euro omzet.\n\nEVS legt 10,5 miljoen euro op tafel. Daar kan later nog een earn-out van 2,5 miljoen euro bijkomen, als het bedrijf bepaalde doelstellingen haalt.\n\nEVS kan de overname financieren dankzij zijn stevige financiële structuur, zegt Van Herck. Hij schrapte eerder het slotdividend, wat 7,5 miljoen euro cash in het bedrijf houdt.\n\nDe overname past in het nieuwe strategische plan van EVS om de productportefeuille uit te breiden. EVS is vooral bekend om zijn technologie om beelden te vertragen, die veel gebruikt wordt bij sportevenementen.\n\nZendwagens\n\n'Axon is erg complementair', zegt Van Herck. 'Het bedrijf heeft andere producten die terug te vinden zijn in zendwagens, zoals een systeem om beelden om te zetten naar een ander formaat en de software Cerebrum om verschillende apparaten te controleren en aan te sturen'.\n\nVan Herck ziet ook mogelijkheden in het buitenland. 'In sommige regio's, zoals Noord-Amerika, was Axon nog niet aanwezig. Daar zien we mogelijkheden om hun oplossingen te verkopen aan onze klanten.'\n\nHet merk Axon zal geïntegreerd worden in EVS. De overnemer wil de twee grote vestigingen van Axon behouden: het hoofdkantoor in het Nederlandse Gilze, tussen Breda en Tilburg, en een kantoor in het VK.\n\nMet de overname groeit het personeelsbestand van EVS tot 550 mensen. 'De helft van het Axon-personeel bestaat uit ingenieurs, met een profiel vergelijkbaar met onze werknemers', zegt Van Herck.\n\nMogen we na deze deal nog andere overnames verwachten? 'We zullen nog voortwerken aan onze strategie om het productaanbod uit te breiden. Hier en daar zullen we nog overnames doen', geeft de CEO aan.\n\nSport",EVS doet grote overname in Nederland,nl
7856,ANALYSE. Open Vld krijgt met Egbert Lachaert nieuwe voorzitter en nieuwe naam\n\nMet een overtuigende score van 61 procent is Kamerfractieleider Egbert Lachaert verkozen tot nieuwe ...,Wereldwijd meer dan vijf miljoen besmettingen,nl
7857,"Coworking was voor corona het grote groeisegment. Vandaag is het de hoek waar de klappen vallen.\n\n5.000 coworkers zouden binnen vier jaar dagelijks aan de slag zijn in de twaalf coworkingruimtes - in totaal 71.000 vierkante meter - van Fosbury & Sons. Met zowat 7.000 betalende leden hoopte costichter Maarten Van Gool 30 miljoen euro omzet per jaar te genereren.\n\nDat was de boodschap zes maanden geleden. De coronacrisis heeft die droom in het beste geval een paar jaar uitgesteld. Bij de aanvang had de coworkspeler 1.200 leden. Dagelijks kwamen op elke operationele locatie honderden mensen langs, leden en niet-leden. Door de lockdown viel dat aantal terug tot een tiental per dag.\n\nGeen enkel coworkingbedrijf in België en in het buitenland ontsnapt aan de crash. Het sterkst groeiende segment van de kantorenmarkt van de voorbije vijf jaar, zag zijn omzet plots gedecimeerd. Voor een sector met zeer variabele inkomsten (de klanten huren voor een maand tot maximaal drie jaar) en veel vaste kosten (het huurcontract heeft vaak een looptijd van 12 à 15 jaar, een site aankleden kost snel enkele miljoenen en heel wat vast personeel), is het vandaag een kwestie van overleven.\n\n'Er zal in de toekomst meer dan ooit nood zijn aan flexibele ruimte', zegt Van Gool. Het hele deelsegment van de meet- en eventbusiness hangt in de touwen. Er is nauwelijks een toename van het aantal mensen dat langskomt. Thuiswerken is nog altijd de norm voor de meesten.\n\nDoor de coronacrisis moet elk bedrijf op zoek naar een nieuwe balans tussen werken op kantoor en telewerken. De ambitie de factuur van de eigen kantoorruimte te drukken wordt steeds groter. 'Elke beweging in de markt biedt mogelijkheden. Als bedrijven werknemers een, twee dagen per week de vrijheid te geven thuis te werken, resulteert dat in 20 tot 40 procent minder werkplekken. De vaste werkplekken in onze private kantoren kun je met flexibele lidmaatschappen combineren.'\n\nOok op de nood om te besparen kan Fosbury & Sons inspelen. Minder bedrijven zullen geneigd zijn om in deze onzekere tijden langetermijnhuurcontracten af te sluiten die uitgaan van een gestage groei van het aantal werkplekken. Een andere troef voor coworking is de verdere decentralisering van de kantoren van grote bedrijven.",'De nood aan flexibele werkruimte groeit',nl
7858,"De Amerikaanse farmareus Johnson & Johnson zag de vraag in de Verenigde Staten en Canada kelderen na de vele rechtszaken over mogelijk kankerverwekkende asbest in het babypoeder.\n\nDe Amerikaanse farmareus Johnson & Johnson (J&J) stopt met de verkoop van zijn iconische babypoeder gemaakt van talk in de VS en Canada. 'Een commerciële beslissing', klinkt het in een communiqué, omdat de vraag sterk is gedaald na de vele rechtszaken die werden aangespannen door partijen die claimden kanker te hebben gekregen door de asbest die in het product zou zitten.\n\nJ&J zou ook lang de aanwezigheid van asbest in het talkpoeder en het risico op kanker hebben verzwegen en kijkt tegen 19.000 rechtszaken aan. Zelf blijft de farmareus overtuigd van de veiligheid van zijn product, schermt het daarvoor met 'decennia van wetenschappelijke studies' en spreekt het over 'ongegronde aantijgingen'.\n\nDe farmareus stipt aan dat hij de bestaande voorraad talkpoeder in Canada en de VS nog zal uitverkopen via retailers en dat het zijn tweede type babypoeder, op basis van maïszetmeel, blijft verkopen in Noord-Amerika. Beide types blijven ook te koop buiten de Noord-Amerikaanse markten, waar volgens J&J de vraag significant hoger ligt.\n\nReputatieschade\n\nDe verkoop van babypoeder, een symbool van het familievriendelijke imago van J&J en non-stop verkocht sinds 1894, maakt vandaag nog slechts zo'n 0,5 procent uit van de Amerikaanse consumentengezondheidstak van J&J.",Johnson & Johnson stopt verkoop babytalkpoeder in VS en Canada,nl
7859,"Er zijn de voorbije dertig jaar meer dan honderd (!) Limburgse voetbalclubs verdwenen.In bijna elke stad/gemeente is het aantal clubs sinds 1990 bijna gehalveerd, in een kwart blijft zelfs nog maar één club over. De teloorgang van het aantal voetbalclubs per gemeente aan de hand van een infografiek.",Aantal Limburgse voetbalclubs voorbije dertig jaar bijna gehalveerd,nl
7860,"75 jaar geleden bedacht Willy Vandersteen Suske en Wiske. 115 verhalen uit die reeks zijn gemaakt door Paul Geerts, net 83. Stelt Standaard Uitgeverij toch niet aan Paul Geerts voor om 18 jaar na zijn pensionering nog één keer een Suske en Wiske te maken. Die hommage, ‘De Preutse Prinses’, is nu een feit. “Blij dat ik zat, anders was ik omgevallen.”",Strip als teletijdmachine,nl
7861,"75 jaar geleden eindigde de Tweede Wereldoorlog op 8 mei 1945. Nu maandag 4 mei zit de strengste lockdown erop. Tijd en strijd zijn onvergelijkbaar, maar net als toen moeten leven en werk heropstarten. Vier familiebedrijven die het in 1945 al deden, doen het nu opnieuw.\n\n‘Toen wisten we waar we aan begonnen, nu niet'\n\nWilliam Van de Velde\n\nLingerie Van de Velde in Schellebelle\n\nSchermvullende weergave William Van de Velde.\n\nToen wisten we waar we aan begonnen, nu niet’ William Van de Velde Lingerie Van de Velde in Schellebelle Een haag scheidt zijn tuin van het bedrijf Van de Velde en er is plaats genoeg voor een gesprek met social distance. Zijn stem, aan de telefoon een beetje brokkelig, herwint hier alle kracht. 95 is William Van de Velde, aan het einde van de Tweede Wereldoorlog 20 dus, een student die zag hoe vader Achiel de korsetten door lastige jaren sleepte. ‘In de Eerste Wereldoorlog had hij aan het front gezeten. Meteen daarna richtte hij in 1919 het bedrijf op’, zegt hij.\n\n‘Toen WO II eraan kwam, had hij zoveel mogelijk grondstoffen ingekocht. Een deel ervan liet hij op twee plaatsen in ons huis inmetselen. ( lacht ) Ze konden het niet vinden.’ ‘Ze’, dat zijn natuurlijk ‘de’ Duitsers, zij die het leven hier bepaalden en textiel rantsoeneerden. ‘Mensen kregen bonnen, maar korsetten en beha’s waren voor de Duitsers geen levensnoodzakelijke kleiding. Pas op: er was ook niet veel nodig. Er was honger, iedereen was mager, wie had dan een gaine nodig? Korsetten waren heupproducten die alleen op doktersvoorschrift gekocht konden worden.’\n\nZelf zat William in 1942 in Leuven om rechten te studeren, maar de bezetter verbood examens en dan ook de lessen. Na één semester werd William verplicht zes maanden te werken voor de door de bezetter gecontroleerde Arbeidsdienst of - en dat deed hij - in een ijzergieterij in Wetteren die voor de Duitsers werkte.\n\nVan de Velde, het lingeriebedrijf, lag niet stil. Samen met Raoul Laureys, de schoonbroer van William die in 1943 in de zaak kwam, leidde zijn vader Achiel de onderneming. Onder hoge Duitse druk trouwens. ‘We werden verplicht voor de Duitsers te produceren. Hun eigen, belangrijke korsettenindustrie werd ingezet om andere producten te maken voor het leger. Voor de korsetten in Duitsland moesten bedrijven in de bezette landen zorgen. Ook wij, al gebeurde dat via een confectieorganisatie.\n\n’Er was nog iets: ‘Er was een verplichting om werklozen naar Duitsland te sturen, ook vrouwen. Voor de oorlog hadden wij 50 mensen in dienst, na de oorlog nog zo’n 25. Van de Kommandatur kreeg mijn vader een lijst van zo’n 10 mensen die hij naar Duitsland moest sturen. Het strafste was: hij mocht zelf één naam schrappen, maar moest dan wel een plaatsvervangster aanduiden. ( glimlacht ) Mijn vader was niet iemand van wie er dertien in een dozijn gingen: hij heeft dat nooit gedaan. Gelukkig is ook nooit iemand moeten gaan.’\n\nSchermvullende weergave\n\nVeel werd nadien niet meer over de oorlog verteld. Achiel zag een Joodse klant in Charleroi naar Duitsland vertrekken, die keerde nooit terug. De Joodse dame die in Stuttgart PrimaDonna leidde (vandaag een van Van de Veldes topmerken) gaf het bedrijf nog in handen van haar schoonzoon (‘een Ariër’, zegt Van de Velde), maar ze ontsnapte niet aan transport naar Theresienstadt. Zoveel wonden. Van de Velde overleefde.\n\n‘Men vergeet dat de geallieerden België al in 1944 bevrijdden en dat de economie in principe toen al kon worden heropgestart. Maar het kon niet meteen, de oorlog woedde nog. Grondstoffen bleven schaars voor de privésector. Tegelijk creëerde de aanwezigheid van Britse en Amerikaanse troepen extra vraag. Camille Gutt, de toenmalige minister van Financiën, probeerde de hoge oorlogsprijzen naar het peil van mei 1940 terug te dringen met een drastische vermindering van de in omloop zijnde bankbiljetten, maar dat mislukte. Tot de vrede in 1945 bleven de prijzen stijgen.’\n\nDoor de oprichting van de Benelux in 1944 opende voor Van de Velde de Nederlandse markt. Zo kon het bedrijf voor Hunkemöller produceren. ‘Die orders voor Hunkemöller maakten 50 procent van onze omzet uit, dat was heel belangrijk.’ In 1947 kwam William in het bedrijf. ‘Voor design en productie’, glimlacht zijn vrouw Livine. ‘Hij had daar nochtans geen opleiding voor!’\n\nWe zijn 75 jaar na 8 mei, de dag waarop Duitsland capituleerde. We zijn twee dagen voor 4 mei, ook voor Van de Velde de eerste postcoronadag. Het bedrijf produceerde na de uitbraak van de coronacrisis al snel medische mondmaskers en schorten voor de ziekenhuizen van Aalst en Wetteren. Ook voor de al geopende retailers in verschillende landen en voor het eigen personeel maakte het mondmaskers. ‘Het initiatief kwam van de mensen van het atelier’, zegt dochter Greet. ‘Al hebben wij niet zoveel katoen. Alleen voor een laagje in de slipjes en een dubbele zijde in de beha’s gebruiken we dat. De voorraad die we hadden, hebben we gebruikt. Het effect van de crisis valt nog af te wachten, maar we hebben vertrouwen.’\n\nIs deze heropstart te vergelijken met die na de veel langere Tweede Wereldoorlog? ‘Ik weet het niet’, zegt William Van de Velde. ‘Toen wist men waar men aan begon, nu niet. De oorlog was gedaan, we wisten dat we voluit aan de toekomst konden denken. Nu kan niemand zeggen hoe het voortgaat. Het grootste verschil is dat de economie na de oorlog gezinsgericht was, terwijl die later geëvolueerd is naar een consumptie-economie. Wat zal daarop de impact zijn?’\n\n‘Met lege frigo's zou een oorlog ontstaan'\n\nRuben Van de Walle\n\nSlagerij Van de Walle in Kluisbergen\n\nSchermvullende weergave ©katrijn van giel\n\n‘Je kan dat virus niet relativeren’, zegt Robert Van de Walle, 92. ‘De homo sapiens is te groot geworden. In mijn kindertijd waren we met 2 miljard. Mensen leefden verder uit elkaar en ze reisden niet. Corona had niet die invloed gehad. Maar bang? Nee. Met kennis gaan we dat indijken.’\n\n\n\nRobert is de oom van Ruben Van de Walle, nu de zaakvoerder van Slagerij Gaston Van de Walle. Robert hielp als kind al in de slagerij die al 160 jaar op dezelfde hoek in Kluisbergen ligt. Aan de voet van de Oude Kwaremont. Roberts broer Paul nam de slagerij over en nu is Ruben er. De vijfde generatie op deze plek, maar misschien de zevende, want in 1777 was een voorvader al slager.\n\nOoit was er nog het hotel-restaurant Au Saumon bij, wat bleef waren de slagerij én de eigen slachterij. ‘Als enige in Vlaanderen. Op maandag haal ik Brasvar-varkens in Nevele en die slachten we zelf. In de jaren 80 besliste mijn vader zelf schapen te kweken. Dat was een goede zet.’\n\nSchermvullende weergave Slagerij Van de Walle.\n\nOok tijdens WO II was Slagerij Van de Walle hier dus al. Al zegt Robert: ‘Je kan dat niet vergelijken. Vlees was toen een luxeproduct. Mensen kwamen dat niet elke dag kopen. Op vrijdag, ja. En in het weekend. Maar ‘binst’ de week aten ze hun eigen kiekens op.’\n\nRuben: ‘De slagerij deed het goed. Alles moest officieel wel via ‘den Duitser’ gebeuren, je moest jetons hebben. Mijn grootvader zat nog in ‘de bak’ omdat hij toch vlees bezorgde aan mensen die het nodig hadden. Wijzelf moesten niet hamsteren. Als je slager bent, is honger geen probleem. Op de boerenbuiten was iedereen wel familie van een boer. Mijn oma vertelde dat er geen schaarste was.’\n\nMeteen legt Ruben, vader van drie zonen van wie de jongste ook Gaston heet en ‘misschien de zaak ooit ‘verderdoet’’, de link met 2020. ‘Door corona viel alles stil, alleen de voedingssector niet. Dat zei ik hier al snel: ‘Maak je niet te veel zorgen, mensen moeten blijven eten.’ Gelukkig. Als de frigo’s leeg zouden raken, ontstond weer oorlog. Je zou rap zien dat de mens iets eigenaardigs is.’\n\n'Mensen die anders drie, vier keer per week komen, kopen nu één keer voor de hele week.' Ruben Van de Walle\n\nWerd er gehamsterd bij de slager? ‘Mensen kopen veel. Even deed het gerucht de ronde dat er een kiptekort zou zijn. Dat merkten we. Mensen die anders drie, vier keer per week komen, kopen nu één keer voor de hele week. Onze barbecues en leveringen aan restaurants vielen weg. Alleen Vrijmoed, dat nu catering doet, bestelt nog. Maar we zijn weer wat meer aan huis gaan leveren. Zoals vroeger eigenlijk.’\n\nDe vraag is: hoe zal deze slagerij na corona verder gaan? ‘Ik vrees dat iedereen zijn oude gewoontes zal opnemen’, zegt Ruben. ‘Maar ik zal tegen de stroom in blijven zwemmen. Ons eigen slachthuis houden is een vorm van anarchie. Ik hoop dat iedereen die nu lokaal koopt, niet vergeet dat de grootwarenhuizen van deze crisis gebruikmaakten om duurder te worden. Met corona kregen we in ons gezicht wat we zelf zochten: iedereen wil goedkope cruises, selfies op Machu Picchu voor Instagram, en een Ferrari. Dat Ryanair overheidssteun vraagt, is hetzelfde als dat ik dat zou doen als ik mijn ‘gekapt’ voor 2 euro verkoop. Ik hoop dat corona de mensen dat leert: dat een beetje sparen ook niet slecht is.’\n\n‘De zondagse preek was de beste reclame'\n\nWilly-Paul Carlier\n\nReisbureau De Blauwe Vogel in Sint-Truiden\n\n\n\n\n\nSchermvullende weergave Willy-Paul Carlier van reisbureau De Blauwe Vogel.\n\nExact 408 keer reisde Willy-Paul Carlier naar het Franse bedevaartsoord Lourdes, de eerste keer was in 1946. ‘Ik was 6 en dit was de eerste reis van De Blauwe Vogel na de oorlog. In 1939 was het onze laatste reis geweest.’ Lourdes - zelf zeg hij ‘Loert’ - was in 1609 niet de eerste bestemming van Jean-Nicolas Carlier, een nazaat uit een stam die Charrelier heette, het Franse dialectwoord voor ‘wagenmaker’. In 1609, dat op de manchet van zijn linkermouw geborduurd staat (rechts zijn het zijn initialen WPC), begon die Carlier met postdiensten tussen Marseille en Toulouse. ‘In 1815 was één Carlier generaal in het leger van Napoleon. Toen die in Waterloo verloor, vluchtte hij met wat karren naar Engelmanshoven bij Sint-Truiden en daar begon hij postdiensten naar Maastricht, Luik en Antwerpen.’\n\nDe oorlogen die de familie Carlier overleefde, zijn ontelbaar, zelfs de Franse Revolutie dus. Willy-Paul is de 17de generatie. Zijn zoon Trudo, die nu de reisorganisatie De Blauwe Vogel leidt, de 18de. Van postdiensten is al lang geen sprake meer. In 1903 had Veron-Leopold Carlier de eerste bus gekocht, in 1929 werd voor het eerst naar Lourdes gereden. ‘Er waren twee bestemmingen: de Azurenkust voor wie het geld had en Lourdes voor wie het geloof had. We reden met bussen met chauffage, een radio en elektrische ruitenwissers. Dat is nu normaal, maar toen...’\n\nIn 1929 namen ze de bisschop en zijn gezelschap zelfs mee naar Lourdes om de bisschop te overtuigen dat de nieuwe naam ‘De Blauwe Vogel’ (‘mijn grootvader nam die over van de Brit Donald Campbell, die met zijn racewagen Blue Bird een snelheidsrecord brak’) niets met het blauw van de liberalen te maken had. Een reis van 13 dagen, met drie dagen stilstand door bandenpech in Clermont-Ferrand. ‘Alle kapelaans vertelden er nadien in hun preek over, de beste reclame die je je kon indenken. Vanaf toen reden we van Pasen tot oktober elke week naar Lourdes. We hebben meer dan 400.000 mensen naar daar gebracht.’\n\nSchermvullende weergave ©katrijn van giel\n\nMaar niet tijdens de oorlog. Van reizen naar het buitenland was geen sprake. De Blauwe Vogel vervoerde in die jaren de voetbalploeg van Sint-Truiden naar Visé, Tongeren en Seraing en deed arbeiderstransport naar de mijnen van Waterschei, Winterslag en Zwartberg. Met twee Mercedessen en een Opel. ‘Dat vonden de Duitsers niet slecht, maar we moésten die mijnwerkers in opdracht van de bezetter ook vervoeren. In 1942 waarschuwde een mijnwerker mijn vader. Hij zei: ‘Jan, morgen mag je niet langs Alken rijden.’ Die man zat in het verzet en wist dat de Britten het transport zouden mitrailleren.’\n\nOok deze oorlog overleefde De Blauwe Vogel, waarna de busreizen naar Lourdes opnieuw begonnen. Nadien explodeerden het toerisme en Carliers bureau. Zijn broer splitste het busbedrijf af (‘dat heette vanaf dan De Witte Merel’), zelf veroverde Willy-Paul de wereld. De topbestemmingen zijn Zuid-Afrika, de Verenigde Staten, Mexico en de cruises. ‘Lourdes is nog goed voor minder dan een halve procent.’\n\nHij is er wel ereburger, zoals van 42 andere steden in de wereld. Dat vermeldt tenminste zijn overlijdensbericht. Zijn wat? Uit een witte envelop haalt Carlier een A3-print, en inderdaad: ‘Ann-Marie en Trudo hebben de spijtige plicht U het verschijnen van Willy-Paul Carlier voor de Eeuwige rechter aan te kondigen’, lezen we. ‘Ik heb dat vorige week laten maken. Ik word 80 en die corona jaagt me schrik aan. In Sint-Truiden zijn 32 mensen gestorven. Het is een ramp. Van onze 28 bedienden zijn er 24 tijdelijk werkloos. Maar De Blauwe Vogel zal corona overleven, al hadden we voor dit jaar al 17.000 betalende reizigers. Al die mensen hebben we gegarandeerd dat ze volgend jaar in dezelfde week naar dezelfde bestemming kunnen.’\n\nHet overlijdensbericht is een uitnodiging voor de afscheidsviering én afscheidsvlucht naar Lourdes. Met mis en asverstrooiing aan de grot. Waarom toch Lourdes? ‘Ik heb er mijn vrouw leren kennen en mijn zoon Trudo is gemaakt in Hotel de Nevers. Daarom. Lourdes is mijn leven.’\n\n‘Biljarttafels in de stoof'\n\nChris Thissen\n\nThissen Biljarts in Antwerpen\n\nSchermvullende weergave Thissen Biljarts, sinds 1898.\n\nHet cliché viel al vaker: ‘Never waste a good crisis.’ Onwillekeurig deden en doen ze dat bij Thissen Biljarts, een familiezaak die teruggaat tot 1898, toen Peter Michael Thissen vanuit Nederland in Antwerpen belandde. Dat was nog voor de Grote Oorlog, die het bedrijf ook al overleefde. Goed zelfs, in oude verkoopboeken leest huidig zaakvoerder Chris Thissen dat ze in 1927 één biljarttafel per dag verkochten.\n\n\n\n‘Net voor de Tweede Wereldoorlog hadden mijn grootvader Jules en zijn broer Albert liefst 32 beeldhouwers in dienst. Uit massieve eik sculpteerden die fantastische tafels. Tijdens de oorlog werkten ze nog, maar minder. De voorraad ivoor voor de ballen en het topje van de keu werden in de kelder in Borgerhout opgeslagen en de deur werd dichtgemetseld. De Duitsers hebben die nooit gevonden.’\n\nMaar hoe zat dat met die crisis? ‘Veel rijkere particulieren hadden voor de oorlog een eigen tafel in hun herenhuizen of zelfs kasteeltjes’, zegt Chris. ‘Hoe langer de oorlog duurde, hoe moeilijker ze het hadden. Ook om hun huizen te verwarmen. Uiteindelijk moest de biljarttafel eraan geloven: ze werd in stukken gezaagd en in het vuur gegooid. Na de oorlog wilden die mensen allemaal een nieuwe biljart.’\n\nSchermvullende weergave ©katrijn van giel\n\nCafés werden heropgebouwd en ingericht, ook daar moesten nieuwe biljarts komen. Thissen diversifieerde en timmerde togen, lambriseringen, stoelen, tafels, sjoelbakken, pitjesbakken... Een gouden houten periode. ‘Nog iets later begonnen we caravans te maken. We hebben een foto van prins Albert en prinses Paola die onze stand op Expo 58 bezochten. Daar stelden we onze Casetta voor, een uitplooibare caravan. Dat zijn we niet blijven doen. Volgens mijn grootmoeder waren we er te vroeg mee, het massatoerisme kwam pas later. Of we stopten er te vroeg mee.’\n\nVandaag werken geen beeldhouwers meer bij Thissen, maar met zijn zoon Andy is wel de vijfde generatie aan boord. Thissen Biljarts houdt nog altijd de vinger aan de pols. ‘20 jaar geleden zijn we al begonnen met in te zetten op de online verkoop. Dus toen corona kwam, waren we gelukkig dat onze amusement.be al zo goed draaide. De productie van tafels ligt stil, het heeft geen zin stock te blijven opbouwen. De cafés die er een huren, hebben we vrijgesteld van de huurfactuur. In onze tafels in de cafés, die nu dicht zijn, wordt natuurlijk ook geen euro meer gestoken. Enkele mensen zijn tijdelijk werkloos, maar twee mensen bemannen onze webwinkel en sinds de lockdown is de verkoop daar verdrievoudigd.’\n\nVan biljarttafels? ‘Nee, we hebben een vijftal survivalpakketjes, van pitjesbakken tot wat luxueuzere pakketten met ook Monopoly in. Maar ook kleine biljarttafeltjes. Om de paar minuten is er een bestelling. Dus net als tijdens WO II met dat hout voor die stoven, hebben we nu weer geluk.’ En na corona? ‘Misschien gaan mensen nog wat meer thuisblijven dan vroeger en komen er, zoals in Amerika, nog meer mancaves. Waar dan een privébiljart in past.’\n\n\n\n\n\n\n\n\n\n\n\n","Wie de oorlog overleeft, overleeft ook corona",nl
7862,"Het heeft afgelopen week hard gehageld in het Mexicaanse Montemorelos. Opvallend was dat de hagelbollen, ter grote van een tennisbal, ook kleine uitstekende piekjes hadden. Een teken van god, aldus verschillende inwoners.",Hagelbollen in de vorm van het coronavirus in Mexico,nl
7863,"Het Belgische 3D-printbedrijf Ziggzagg start met de productie van neuswissers voor coronatesten. 'Het dreigt een nieuw mondmaskerverhaal te worden.'\n\n'Als de Belgische overheid 40.000 neuswissertesten per dag wil uitvoeren om alle Belgen zo snel mogelijk via een uitstrijkje van de slijmvliezen te testen op Covid-19, zal ze snel andere productiemethodes moeten inzetten, want momenteel zijn er ruim onvoldoende testkits', zegt CEO Stijn Paridaens van het Belgische 3D-printbedrijf Ziggzagg. 'Volgens de jongste berichten worden 13.000 neuswissertesten per dag uitgevoerd en schommelt de capaciteit van de labo's om die te verwerken rond 25.000. Uit een rondvraag blijkt dat de ziekenhuizen gemiddeld slechts 350 testkits per week krijgen. Om hun job goed te kunnen doen, hebben ze er 1.000 per dag nodig.'\n\nHet Nederlandse ministerie van Volksgezondheid bestelde 5 miljoen neuswissers bij een Nederlands bedrijf. De Belgische overheid wacht af. Stijn Paridaens CEO Ziggzagg\n\nDat tekort blijft een beetje onder de radar, zegt Paridaens, 'maar de neuswissers dreigen een nieuw mondmaskerverhaal te worden. Eerst waren ze niet nodig, dan wel en nu zouden er 180.000 per week te kort zijn. In Nederland bestelde het ministerie van Volksgezondheid enkele weken geleden 5 miljoen neuswissers bij een collega van Ziggzagg in Nederland. De Belgische overheid kiest voor een eerder afwachtende houding', klinkt het eufemistisch. De Belgische overheid voert naar verluidt het gros van haar 'neusswabs' in uit China. Ook de start-up Any-Shape uit Luik kreeg onlangs van de regering een opdracht om neuswissers te 3D-printen.\n\n3D-printing\n\nIn overleg met de ziekenhuizen besliste Ziggzagg met de 3D-printers in zijn fabriek in Aalter neuswissers te produceren. 'We kunnen er 180.000 per week maken en meer als dat nodig is', zegt Paridaens. 'Kant-en-klare kits inclusief reagentia en proefbuisjes, zodat ze onmiddellijk door huisartsen en ziekenhuizen kunnen worden gebruikt. Alles is medisch door Harvard Medical School, Beth Israel Medical Center en de Amerikaanse FDA getest en goedgekeurd. Dat is gebeurd samen met de 3D-printdivisie van HP in de VS. Wij zijn de partner van HP in Europa.'\n\nIn België loopt een bijkomende klinische test in het labo van professor Marc Van Ranst. 'Dat is geen must', zegt Paridaens. 'Maar een goedkeuring door de overheid geeft bijkomend vertrouwen. Het gaat om medische productie en dat blijft iets delicaats.'\n\n180.000 Neuswissers Er zijn volgens Ziggzagg-CEO Stijn Paridaens 180.000 neuswissers per week te weinig als men alle Belgen op Covid-19 wil testen zoals dat zou moeten.",3D-printbedrijf Ziggzagg klaar voor productie neuswissers,nl
7864,"Na meer dan dertig jeugdboeken, volgde met Het tuinfeest haar thrillerdebuut. Daarmee won de Hasseltse Bettie Elias meteen de Schaduwprijs 2020. “Totaal onverwacht: ik ben superblij”, reageert ze.",Bettie Elias wint Schaduwprijs voor thrillerdebuut,nl
7865,"Hoe zou het met Kim Clijsters (36) zijn? De meest besproken comeback uit de Belgische sportgeschiedenis werd begin maart na amper twee matchen stilgelegd door de coronacatastrofe. Ondertussen is ze al een maand thuis in Opitter, hopende op betere tijden. En is ze vastbesloten om door te zetten. “Als de US Open plaatsvindt, wil ik klaarstaan.”","Kim Clijsters over haar comeback, lockdown in de Verenigde Staten en preteaching",nl
7866,"In de Turkse stad Izmir zijn woensdagmiddag de omroepsystemen van verschillende moskeeën overgenomen. Het Italiaanse strijdlied “Bella Ciao”, dat in de Tweede Wereldoorlog veel werd gezongen, weerklonk uit de minaretten op het tijdstip van de oproep tot het gebed. Turkije heeft woedend gereageerd. “Wie deze lelijke daad heeft begaan, zal zeker worden gevonden”, tweette Omer Celik, woordvoerder van de regerende AKP-partij.","Minaretten van moskeeën in Izmir laten geen oproep tot gebed horen, maar Italiaans strijdlied “Bella Ciao”",nl
7867,"Het Zwitserse farmabedrijf Novartis mag Zolgensma, het duurste medicijn ter wereld, in Europa op de markt brengen. Maar de terugbetaling in alle landen regelen, wordt een zware dobber.\n\nZolgensma is een eenmalige gentherapie tegen een dodelijke spierziekte bij baby's: spinale musculaire atrofie (SMA). De ziekte leidt tot verlamming, ademhalingsproblemen en soms ook een snelle dood. De ziekte is gelukkig vrij zeldzaam en treft in Europa jaarlijks zo'n 600 baby's.\n\nNovartis kreeg eerder het fiat van de Amerikaanse geneesmiddelenwaakhond FDA en lanceerde het medicijn in de VS voor 2,1 miljoen dollar. Daarmee is het het duurste medicijn ter wereld.\n\nEuropa volgt nu met enige vertraging en laat het gebruik van Zolgensma toe bij kinderen met specifieke genetische mutaties en met een maximumgewicht van 21 kilo. Dat betekent dat het medicijn een vrij ruime toepassing krijgt. Goed nieuws voor getroffen gezinnen dus. Bijna alle patiënten onder 5 jaar - en ook enkele ouderen - komen in aanmerking voor behandeling. Tot op heden werd het middel voornamelijk getest op baby's van maximaal 2 jaar.\n\nDe goedkeuring om Zolgensma in Europa te commercialiseren, betekent ook het einde van de loterij in Europa. Novartis startte de loterij om ook patiënten in regio's waar het medicijn nog niet op de markt was toegang te geven tot een behandeling. Maar met het groene licht blijft de pot vanaf vandaag gesloten voor nieuwe Belgische patiënten. Wie al geregistreerd was, blijft wel in de pot tot de maximumleeftijd van 2 jaar is bereikt.\n\nMaar met het groen licht van Europa is Novartis nog niet aan de finish. Pas nu kunnen de gesprekken – land per land - over een terugbetaling van het medicijn op gang komen. Dat wordt een zware dobber. Het medicijn en zijn torenhoge prijs lagen het voorbije jaar zwaar onder vuur in België en andere landen.\n\nLoterij\n\nBaby Pia was een van de gelukkigen die toch een behandeling kregen, omdat de ouders erin slaagden via een sms-actie het geld te verzamelen. Later kreeg baby Victor het goede nieuws dat hij de Zolgensma-loterij had gewonnen. Die loterij werd door Novartis in het leven geroepen om maandelijks een tiental patiënten kosteloos te behandelen in regio's waar het middel nog niet terugbetaald wordt. De kritiek luidde toen dat Novartis zich gedroeg als Willy Wonka uit 'Sjakie en de Chocoladefabriek'. 'Het leven van een kind mag niet afhangen van een loterij', zeiden politici.\n\nOpmerkelijk is dat Avexis, een dochterbedrijf van Novartis, de terugbetalingsgesprekken gaat voeren met het landenconsortium Beneluxa, waarbij België, Nederland, Luxemburg, Oostenrijk en Ierland betrokken zijn. Karel Fol, verantwoordelijke voor Avexis in België, denkt dat een definitief akkoord 9 à 12 maanden op zich kan laten wachten.\n\nHet lanceert daarom een 'One Day Access Program', waarbij patiënten toch behandeld worden in afwachting van een definitief akkoord over prijzen en terugbetaling. In Frankrijk is er al zo'n deal. De Franse overheid betaalt in eerste instantie de volle pot (1,9 miljoen euro), met bijpassing zodra er een akkoord is. In Duitsland is ook een aparte regeling op komst, maar in België is nog niet meteen een tijdelijke oplossing in de maak. In een persbericht laat het bedrijf weten dat het openstaat voor regelingen waarbij de vergoeding per patiënt gespreid wordt of afhankelijk is van de uitkomst van de behandeling.\n\n500 miljoen Omzet Zolgensma Sinds de Amerikaanse lancering in juni vorig jaar, haalde Zolgensma meer dan 500 miljoen dollar omzet.\n\nHet medicijn werd ontwikkeld door Avexis, maar met een overnamebod van bijna 9 miljard dollar kon Novartis de technologie in huis halen. Zolgensma leverde sinds de Amerikaanse lancering midden vorig jaar al ruim 500 miljoen dollar omzet. Het krijgt echter steeds meer concurrentie van middelen ontwikkeld door Biogen en Roche.\n\nCoronavaccin",Europa geeft groen licht voor Pia-medicijn,nl
7868,Nu De Serre in Hasselt dicht is wil het team van de populaire jongerenplek niet dat hun bezoekers tot kasplantjes verwelken. Daarom stellen ze een totebag samen om het Serregevoel aan huis te leveren.,Het Serregevoel geleverd aan huis,nl
7869,"Lachen geblazen donderdagavond in De container cup waar voor de gelegenheid geen topsporters maar twee BV’s het tegen elkaar opnamen: Rik Verheye en Saartje Vandendriessche.\n\nRik Verheye zorgde al voor flink wat hilariteit in de container dankzij zijn enthousiaste techniek aan de monkeybars (video hieronder), maar tijdens de schietdiscipline krijgen commentatoren Wesley en Pedro helemaal de slappe lach na een mop van Pedro (video bovenaan).\n\nMaar Callboy Rik Verheye zorgde niet alleen voor humor in De container cup, hij zette ook enkele verrassend straffe sportieve prestaties neer. Vooral tijdens het loopnummer waar hij amper trager blijkt dan Remco Evenepoel en zelfs 23 seconden sneller blijkt dan Elodie Oudraogo. Verheye zet uiteindelijk zelfs de beste tijd neer van alle BV’s.\n\nSaartje Vandendriessche staat bekend als een sportieve dame, maar ze slaagt er niet om haar verhoopte positie in het eindklassement - tussen Otto-Jan Ham en Jani - te bereiken. Met een tijd van 15.19.75 komt ze amper vijf seconden tekort om op het podium bij de BV’s te komen. Seconden die ze bijvoorbeeld op de loopband liet liggen. Vandendriessche begon zeer goed aan de loopproef. Halverwege begon echter haar broek af te zakken. En dat ging niet ongemerkt voorbij (zie video hieronder).\n\nEindstand bij de BV’s\n\n1. Rik Verheye: 13:53:48\n\n2. Elodie Oudraogo: 14:12:15\n\n3. Otto-Jan Ham: 15:14:72\n\n4. Jani Kazaltzis: 15:16:06\n\n5. Saartje Vandendriessche: 15.19.75\n\n6. Jeroom Snelders: 15:55:05\n\n7. Erik Van Looy: 17:05:07\n\n8. Philippe Geubels: 17:10:33\n\nTussenstand bij de topsporters\n\n1. Greg Van Avermaet: 09:20:30\n\n2. Oliver Naesen: 09:48:40\n\n3 Tim Brys: 09:48:43\n\n4. Dirk Van Tichelt: 10:03:01\n\n5. Victor Campenaerts: 10:05:43\n\n6. Thibau Nys: 10: 11:21\n\n7. Toon Aerts: 10:13:44\n\n8. Simon Mignolet: 10:16:11\n\n9. Jonathan Borlée: 10:30:32\n\n10. Bart Swings: 10:32:03\n\n11. Thomas Briels: 10:54:48\n\n12. Thomas De Gendt: 10:58:88\n\n13. Yves Lampaert: 11:01:49\n\n14. Remco Evenepoel: 11:08:04\n\n15. Kevin Borlée: 11:17:65\n\n16. Arthur Van Doren: 11:20:92\n\n17. Hanne Claes: 12:06:19\n\n18. Jolien D’Hoore: 12:28:82\n\n19. Pieter Timmers: 12:34:68\n\n20. Hans Vanaken: 12:37:45\n\n21. Fanny Lecluyse: 13:42:81\n\n22. Kirsten Flipkens: 13:57:77\n\n23. Kim Mestdagh: 14:27:49\n\n24. Jaouad Achab: 15:07:17\n\n25. Tessa Wullaert: 15:17:57\n\n26. Nina Sterckx: 16:43:55","Rik Verheye zorgt voor slappe lach in De container cup, gênant moment voor Saartje Vandendriessche",nl
7870,"In de afgelopen twee maanden zijn in Nederland 15 tot 20 procent minder zelfdodingen en pogingen daartoe door de politie vastgelegd dan in dezelfde periode vorig jaar. Tegelijkertijd zijn de registraties door de politie van verward gedrag met 18 tot 20 procent toegenomen. Met name de daling van het aantal zelfdodingen is opvallend; veel deskundigen verwachten in deze tijd juist een sterke stijging.\n\nDe cijfers staan in wekelijkse rapportages over kwetsbare groepen die onderzoeker Bauke Koekkoek maakt voor het Landelijk Operationeel Team Corona (LOT-c) van Nederland. Dat is een dienstencentrum waarin onder meer de 25 veiligheidsregio’s, politie, brandweer en Defensie samenwerken om tijdens de coronacrisis op diverse gebieden de vinger aan de pols te houden.\n\nDe afname van de zelfdodingscijfers vindt de onderzoeker moeilijk te duiden. “Wat duidelijk is, is dat de sociale situatie nu echt anders is dan normaal. Er zijn nu veel meer mensen die zich ontheemd voelen. Misschien dat dit ervoor zorgt dat sommigen zich de afgelopen tijd minder ‘anders’ hebben gevoeld. Maar het kan ook zijn dat sommigen nog even afwachten wat er allemaal gaat gebeuren.”\n\nWie met vragen zit rond zelfdoding, kan terecht bij de Zelfmoordlijn op het gratis nummer 1813 en op de website www.zelfmoord1813.be.",Tot 20 procent minder zelfdodingen in coronatijd in Nederlan...,nl
7871,"Luk Vandenberghe: ‘Ik schat mijn kans op succes op meer dan 50 procent. Anders zou ik er niet al mijn tijd in steken.’\n\nDe Belg Luk Vandenberghe lag mee aan de basis van het medicijn dat baby Pia in leven houdt. Met dezelfde gentechnologie, Trojaanse paarden en gecastreerde virussen werkt hij nu vanuit Boston aan een coronavaccin. ‘Iedereen zoekt naar een vaccin, maar niemand heeft een gps.’\n\n‘We zitten in een ongelooflijke storm’, zegt Luk Vandenberghe. ‘De hele wereld wacht op een coronavaccin.’ Dat lijkt de enige manier om het normale leven te hervatten. Wereldwijd lopen zowat 150 vaccinonderzoeken, waaronder dat van Vandenberghe. Hij leidt het Grousbeck Gene Therapy Center in Boston, dat verbonden is aan Harvard Medical School.\n\n‘Wacht even’, zegt hij terwijl hij zijn achtergrond van onze videomeeting aanpast. ‘Dit is misschien toepasselijker’, lacht hij met een lopende Tom Hanks achter zich. Beelden uit de film ‘Forest Gump’. ‘De voorbije weken was het voor ons lopen, lopen en blijven lopen. 16 uur per dag, 7 op 7. Het virus heeft mijn agenda overgenomen. Het laat me niet meer los. Elke dag dat je van het virus kan afsnoepen telt.’\n\nLuk Vandenberghe (44)\n\nStudeerde af als bio-ingenieur, deed onderzoek naar antivirale hiv-middelen aan het Rega-instituut in Leuven en trok in 2001 naar de VS.\n\nBouwde zijn carrière op rond virale vectoren voor gentherapie en vaccins. Ontdekte de basistechnologie achter het Pia-medicijn.\n\nStortte zich met gelijkaardigde technologie in het onderzoek naar een coronavaccin.\n\nCo-oprichter van enkele Amerikaanse start-ups in gentherapie.\n\nLeidt het Grousbeck Gene Therapy Center, dat verbonden is aan Harvard Medical School.\n\nZijn onderzoek begon als een zijproject in zijn labo. In maart schoot hij in vijfde versnelling. ‘We gaan nu all the way om deze zomer klinische testen te starten. Dat houdt een mens gemakkelijk 16 uur per dag bezig.’ Een 50-tal mensen is bij het project betrokken, in zijn labo maar ook voor de voorbereiding van de testen, de productie, enzovoort. ‘Het idee is te doen alsof we een start-up zijn. We moeten voorbereid zijn op succes. Als ons vaccin werkt, moeten we snel kunnen opschalen.’\n\nBill & Melinda Gates Foundation\n\nVandenberghe wist al zo’n 10 miljoen dollar aan fondsen te verzamelen. Deels in cash, waaronder 1 miljoen dollar van de familie Grousbeck, eigenaar van de NBA-basketbalclub Boston Celtics. Deels in natura. ‘We krijgen de vaccins voor klinische testen gratis ter beschikking. Een gift van een paar miljoen’, zegt hij. ‘Je ziet dat deze crisis muren in de sector heeft gesloopt. De wetenschap gaat tien keer sneller vooruit dan in normale tijden.’\n\nDat een bedrijf als J&J vorige maand aankondigde zowat een half miljard dollar steun te krijgen voor zijn vaccin, maakt hem niet jaloers. ‘In deze fase hebben we zo’n bedrag niet nodig. Als onze testen goed zijn, is dat over enkele maanden wel het geval.’ Daarom lopen al gesprekken met potentiële financiers zoals de Bill & Melinda Gates Foundation, en met farmapartners voor de eventuele massaproductie volgend jaar.\n\nVandenberghe en co. werken aan een ‘genetisch vaccin’. Ze spuiten een specifiek gen in samen met een onschadelijk virus, een virale vector in het jargon. ‘Een gecastreerd virus waaruit we genetisch materiaal hebben verwijderd zodat het zich niet meer kan vermenigvuldigen en er plaats vrijkomt om DNA in te programmeren dat immuniserend werkt.’\n\nDe voorbije weken was het voor ons lopen, lopen en blijven lopen. Zoals in Forrest Gump. Luk Vandenberghe Specialist gentechnologie en vaccins\n\nDie vector dient als Trojaans paard en smokkelt het gen binnen in de lichaamscellen. Het gen geeft daar instructies om stoffen (antigenen) aan te maken die ongevaarlijk zijn, maar kenmerkend voor het coronavirus. Het lichaam erkent die als vreemd materiaal, en het immuunsysteem gaat die te lijf. Op die manier wapent het zich voor het moment dat het menens wordt, en de persoon besmet geraakt met het echte virus.\n\nParatroepers\n\n‘Genetische vaccins hebben het voordeel dat ze snel te ontwikkelen zijn’, zegt hij. ‘Na een paar weken hadden we de eerste kandidaat al klaar.’ Ook andere groepen werken met gelijkaardige technologie: Johnson & Johnson, Oxford University en anderen. ‘Deze benadering activeert beide armen van het immuunsysteem’, zegt Vandenberghe. ‘Enerzijds worden antistoffen aangemaakt, het voetvolk, dat het virus tracht te blokkeren. Maar anderzijds ook paratroepers die achter de linies van de vijand geïnfecteerde cellen opruimen. De cellulaire immuniteit. Vaak heb je beide nodig om effectief te zijn.’\n\nZijn team heeft intussen negen vaccinkandidaten in stelling gebracht, die zich richten op deeltjes van het Spike-eiwit waarmee het coronavirus zich aan de luchtwegcellen vastklikt. ‘Omdat we niet precies weten welke antigenen de beste immuunreactie uitlokken, werken we op vele pistes.’ Twee van die vaccins zijn al in productie om tegen de zomer klinische studies op te starten. De ambitie is in 2021 het dossier ter goedkeuring voor te leggen. ‘We werken voort aan andere kandidaten, voor als de eerste niet voldoen of als het virus zou muteren en ons voorbijsteken.’\n\nHet grote verschil met J&J en consoorten is het type Trojaans paard dat Vandenberghe gebruikt voor de genensmokkel. AAV is het drieletterwoord waarrond hij zijn carrière heeft gebouwd. Adeno Associated Virus verwijst naar een virusfamilie die circuleert onder de bevolking en primaten, maar geen ziekte veroorzaakt.\n\nZolgensma\n\nOpmerkelijk is dat zijn vaccinonderzoek voortborduurt op een van zijn ontdekkingen tijdens een biominingproject 20 jaar geleden. ‘We zochten toen naar nieuwe virussen voor gentherapie en vaccins’, zegt hij. Dat leverde onder meer AAV9 op, de virale vector die geïntegreerd is in Zolgensma, het Pia-medicijn. Dat is het duurste medicijn ter wereld, en herstelt een genetisch defect bij patiënten met een aangeboren, dodelijke spierziekte. ‘De helft van Zolgensma is mijn ontdekking. Dat klopt. Er lopen nog een klein dozijn andere studies met AAV9, tegen de ziekte van Duchenne of Pompe’, zegt hij. Hij krijgt ook royalty’s op de verkoop van Zolgensma. ‘We spreken over een percentje van een percentje.’\n\nWe gaan all the way om tegen de zomer een vaccin op mensen te testen. Luk Vandenberghe Specialist gentechnologie en vaccins\n\nHetzelfde onderzoek leverde ook twee andere AAV’s op, afkomstig van resusaapjes, die Vandenberghe mixte tot een hybride versie. ‘Die gedroeg zich heel anders dan andere vectoren. Hij veroorzaakte ontsteking rond de injectieplaats. Dat wil je niet bij gentherapie, maar het is goed voor een vaccin.’\n\nTerwijl een bedrijf als J&J voortbouwt op een bestaand technologieplatform dat al vaccins heeft opgeleverd, zijn AAV’s minder gekend in de vaccinwereld. ‘Dat is zeker een nadeel. Maar we vertrekken niet van een wit blad’, zegt hij. ‘In de gentherapie is de voorbije jaren een hele industrie rond AAV’s gebouwd.’\n\nReuzen als Novartis, Roche en Astellas deden grote overnames om in dat domein actief te worden. ‘Er zijn tientallen miljarden in geïnvesteerd, in onderzoek en productie. De capaciteit is er om vaccins op grote schaal aan te maken. Ik denk dat we honderden miljoenen vaccins kunnen bereiken met de huidige productiecapaciteit, los van een expansie’, klinkt het. Maar de hele wereld vaccins verschaffen is te hoog gegrepen. Dat geldt voor alle potentiële vaccins, waardoor het hoogstwaarschijnlijk tot diep in 2021 zal duren voor vaccins breed beschikbaar zijn. ‘Al die projecties zijn prematuur. Normaal duurt dat jaren. Niemand kan weten hoe we dat in minder dan twee jaar gaan doen.’\n\nBescherming\n\nHoe hoog hij de kans op succes van zijn vaccinavontuur inschat? ‘Meer dan 50 procent. Ik zou er anders niet al mijn tijd in steken. Maar hoe definieer je succes? We hebben bij muizen een sterke reactie van het immuunsysteem gezien. Daar zal ook bij mensen zo zijn. Maar wanneer creëer je bescherming? Dat is iets anders.’\n\nDat is een van de grootste vraagstukken die onderzoekers bezighouden. Wanneer is een immuunreactie voldoende sterk om beschermd te zijn? Hoelang houdt die bescherming dan aan? Onbeantwoorde vragen die nochtans richtinggevend zijn voor vaccinontwikkelaars. ‘We zijn eigenlijk zonder gps op zoek naar een vaccin. Dat geldt voor iedereen.’\n\nVandenberghe merkt nog op dat de inzetbaarheid van veel factoren afhangt. Is het vaccin schaalbaar? Betaalbaar? Veilig? Kan je het bewaren op kamertemperatuur of enkel gekoeld? Ook dat speelt een rol bij de globale distributie.",Pia-medicijn kan basis voor coronavaccin zijn,nl
7872,Hasselt - Nadat de lockdown in maart het grootse openingsfeest van het vernieuwde Vlaams Kunstencentrum in Hasselt dwarsboomde is Z33 vandaag voor een beperkt publiek dan toch opengegaan.\n\nDe architectuur van het gebouw haalt het voor de eerste bezoekers van de tentoongestelde kunst. En dat vooral omdat performances door de beperkende maatregelen geschrapt werden. Maar het door de provincie verbouwde en daarna door Vlaanderen overgenomen kunsttempel oogt veelbelovend. Het zet volgens waarnemers Hasselt op de Europese kunstkaart.,Z33 opent de deuren voor beperkt publiek,nl
7873,"De webredactie van FC Cincinnati wist kennelijk nog niet zo goed hoe hun nieuwe hoofdtrainer Jaap Stam eruit ziet. Op de site van de Amerikaanse voetbalclub stond aanvankelijk een verkeerde foto bij het bericht van de opvolger van Ron Jans.\n\nFC Cincinnati plaatste een foto van een kale man, met stropdas van Ajax, die niet Stam was. Het ging om Tinus van Teunenbroek, een jeugdcoach bij de Amsterdammers.\n\n“Ik hoorde ervan via een moeder van een oud-speler van mij”, reageerde Van Teunenbroek bij Fox Sports. “Iedereen vraagt nu of ik een transfer naar Amerika heb gemaakt. Ik ben ooit door Ajax zelf ook al eens aangezien voor Jaap Stam, in Ajax Showtime. Het gebeurt me sowieso vaker, zoals op vakantie, dat mensen roepen: Hé, dat is Jaap Stam! Vroeger kwamen Engelsen wel eens met een shirt van Manchester United naar me toe en wilden met me op de foto. Ook haalden ze herinneringen met mij op, verhalen over de tijd dat ‘ik’ bij United speelde. Ik had er toen altijd wel lol mee.”\n\nDe club herstelde zich na ruim een uur. De foto van de lookalike van de nieuwe coach werd toen vervangen door een prent van de enige echte Stam. De Nederlander wordt vrijdag gepresenteerd tijdens een videoconferentie.\n\nAndere clubs uit de Amerikaanse voetbalcompetitie reageerden snel op de blunder van Cincinnati. FC Dallas, Colorado Rapids, Houston Dynamo, Philadelphia Union, New York Redd Bulls en Columbus Crew plaatsten foto ‘s van onbekende en bekende kale mannen op sociale media met teksten als “Succes Jaap”, “Gefeliciteerd Jaap” en “Welkom Jaap”. Een fan-account van LA Galaxy pakte uit met een foto van … Jelle Van Damme.\n\nWelcome to MLS, Jaap Stam! pic.twitter.com/OxuKfwjgvJ — New England Revolution (@NERevolution) May 21, 2020","FC Cincinnati blundert met verkeerde foto van nieuwe coach Jaap Stam, maar de ‘onbekende kale man’ was niet aan z’n proefstuk toe",nl
7874,"De Antwerpse investeringsgroep Ackermans & van Haaren denkt dit jaar niettemin nog een aanzienlijke nettowinst te behalen en heeft van de crisis gebruikgemaakt om enkele participaties op te drijven.\n\nDe bedrijven waarin Ackermans & van Haaren belangen aanhoudt, bieden tot dusver vrij goed weerstand in deze coronatijden, klinkt het in een kwartaalupdate. De twee privébanken, Delen Private Bank en Bank J.Van Breda & Co kennen zelfs ‘een opmerkelijke inflow van beheerde vermogens’. Door de woelige financiële markten waren de door Delen beheerde portefeuilles eind maart gemiddeld met 14 procent gedaald, maar midden mei was dat al teruggedrongen tot 6,6 procent.\n\nDe coronacrisis heeft ook een belangrijke impact op de baggeraar en windparkenbouwer DEME, die de omzet in het eerste kwartaal met 13 procent zag dalen. Voor de bouwactiviteiten van CFE , de groep waar DEME deel van uitmaakt, was de impact beperkt.\n\nIn de vastgoed- en rusthuizenactiviteiten valt het stevige nettoverlies van Leasinvest Real Estate op. Het verlies van 50,2 miljoen is te wijten aan de coronacrisis en vooral aan de negatieve herwaardering (-49,3 miljoen) van het belang dat Leasinvest aanhoudt in Retail Estates. De verhuurder van perifeer winkelvastgoed kreeg stevige klappen op de beurs.\n\nVooruitzichten\n\nAvH verwacht globaal dat de winst dit jaar beduidend lager zal uitvallen dan in het recordjaar 2019. Dramatisch wordt het echter niet: de groep rekent er nog steeds op ‘een aanzienlijke nettowinst’ te boeken.\n\nAvH maakt van de crisis - en de lagere waarderingen - gebruik om zijn belang in een aantal bedrijven te versterken. Dat AvH zijn belang in de palmolieproducent Sipef had opgedreven, was al bekend, maar de groep breidde ook haar participatie in CFE licht uit (van 60,91 naar 60,96 procent).",AvH verwacht beduidend minder winst,nl
7875,"Het werd woensdagavond een recordaflevering in De container cup want zowel bij de mannen als bij de vrouwen werd de scherpste eindtijd verbeterd. En met geen klein beetje. Wielrenner Greg Van Avermaet gaat de laatste week in als de nieuwe leider, sprintster Hanne Claes is nieuwe primus bij de vrouwen.",Recordavond in ‘De container cup’ met imposante Greg Van Avermaet en Hanne Claes,nl
7876,"Sangria! Liefhebbers van de betere Vlaamse foute comedy kunnen voortaan dagelijks hun hart ophalen bij CAZ2, waar ze uit de krochten van het VTM-archief het feuilleton Zomerrust hebben opgediept.\n\nMeer dan een kwarteeuw geleden werden enkele caravans gedropt in een tv-studio met hemelsblauwe achtergrond. Dat was voldoende om door te gaan voor een camping ...",Caz haalt Vlaamse foute comedy van stal,nl
7877,"De bezettingsgraad is licht gedaald, van 90,46 procent naar 89,02 procent. Een aantal gesprekken met potentiële huurders is door de coronacrisis ook ‘on hold’ gezet. Daarnaast is de daling te wijten aan tijdelijke leegstand in de Luxemburgse kantorenportefeuille. Intussen probeert Leasinvest de impact van de crisis te becijferen. Geval per geval wordt bekeken welke maatregelen kunnen genomen worden om de huurders tegemoet te komen.\n\n'We denken hierop een duidelijker zicht te hebben bij de opmaak van de halfjaarcijfers 2020', zegt topman Michel Van Geyte. 'In de gegeven omstandigheden is het moeilijk concretere vooruitzichten en een inschatting van de impact voor het volledige boekjaar te geven.' Over het voorbije boekjaar keert Leasinvest een brutodividend van 5,25 euro per aandeel uit.",Coronacrisis kost Leasinvest tiende van huurinkomsten,nl
7878,"Of het de wereldschokkende ontdekking wordt waarop Stéphane Bancel al jaren hoopt, valt nog te bezien. Maar het nieuws waarmee Moderna - het Amerikaanse biotechbedrijf dat de Fransman nu al bijna tien jaar leidt - maandag uitpakte, is alvast bijzonder hoopgevend.\n\nModerna begon amper twee maanden geleden als eerste tests op mensen te doen met een potentieel coronavaccin. De resultaten daarvan blijken zeer positief te zijn. Moderna wilde bij een groep van 45 vrijwilligers nagaan of zijn kandidaat-vaccin überhaupt veilig is en geen al te grote bijwerkingen heeft. Dat is niet het geval, en bovendien is al duidelijk geworden dat het vaccin een immuunreactie uitlokt. Bij acht deelnemers die de volledige cyclus hebben doorlopen werden antilichamen tegen het coronavirus aangetroffen.\n\nModerna gaat nu tests uitvoeren bij een grotere groep vrijwilligers, wellicht al in juli. Het valt nog af te wachten hoe die uitdraaien. Het is niet uitzonderlijk dat dergelijke onderzoeken in een later stadium mislukken. Maar als de resultaten opnieuw positief zijn, hoopt Moderna al tegen deze herfst een vaccin beschikbaar te kunnen stellen voor een beperkte groep mensen, wellicht personeel in de gezondheidszorg.\n\nOok al zijn de testresultaten erg pril, voor beleggers volstonden ze om het gisteren op een gretig kopen te zetten. Op Wall Street trok het aandeel Moderna een spurt van 25 procent. De Eurostoxx50, de graadmeter met de 50 grootste Europese aandelen, won ruim 5 procent.\n\nSoftware van het leven\n\nEn zeggen dat Moderna-topman Stéphane Bancel nog had getwijfeld toen hij in 2011 werd gepolst om CEO te worden van de Amerikaanse biotechbelofte. De intussen 47-jarige chemicus uit Marseille, die ooit nog de Belgische tak van farmagroep Eli Lilly leidde, stond op dat moment aan het hoofd van BioMérieux, de Franse labogigant waar wereldwijd 12.000 mensen werken en die toen een jaaromzet van 2 miljard dollar draaide. Als hij werd geheadhunt, dan was het door grote farmareuzen die makkelijk het dubbele in omvang waren van BioMérieux. Dan is een aanbod van een biotechstart-up met slechts één werknemer en nog geen product niet zo aantrekkelijk.\n\nToch was Bancel al snel gecharmeerd door de technologie waarmee Moderna het verschil probeert te maken. Het biotechbedrijf zet in op mRNA, een soort genetische code die aan lichaamscellen zegt welke eiwitten ze moeten produceren. Op die manier kan je cellen programmeren zelf ‘medicijnen’ aan te maken om bepaalde ziektes aan te pakken. Op basis van die ‘software van het leven’, zoals Bancel het noemt, heeft Moderna nu al een twintigtal vroege onderzoeksprogramma’s lopen tegen onder meer kanker, het zikavirus, hartziektes en nu dus ook het coronavirus.\n\nMiljardair\n\n‘Er staan geen limieten op wat we kunnen doen', liet een dolenthousiaste Bancel optekenen, toen Moderna anderhalf jaar geleden naar de beurs trok. De groep haalde toen ruim 600 miljoen dollar op, waardoor het de grootste beursgang ooit werd in de biotechsector.",Moderna-CEO hoopt op grote doorbraak met coronavaccin,nl
7879,"De Nederlandse golfer Joost Luiten heeft wat goed te maken bij zijn vriendin. Toen hij dinsdag al spelenderwijs aan het golfen was, sloeg hij de bal per ongeluk op haar. “Maar ze heeft het overleefd!”, liet Luiten achteraf op Instagram weten.","Vrouw moedigt vriend aan op de golfbaan, maar dat loopt verkeerd af",nl
7880,"Was Friends , de hyperpopulaire sitcom uit de jaren 90, te wit? Dat is in elk geval een veelgehoorde kritiek. Nu heeft een van de ‘friends’ gereageerd op de critici.\n\nActrice Lisa Kudrow (56), die de rol van Phoebe vertolkte, heeft in een interview met The Times gereageerd op die kritieken. Indien Friends in 2020 gemaakt zou worden, “dan was het zeker niet met een ...",Was de cast van ‘Friends’ te blank? Lisa Kudrow reageert op critici,nl
7881,"Er is nog nooit zo veel vraag geweest naar satellietbedrijven, locaties dichter bij huis voor werknemers. Het platform Workero, dat zo'n ruimte aanbiedt, spreekt van een toename van de vraag met 300 procent sinds de start van de coronacrisis.\n\nDe Belg heeft de voorbije weken massaal van thuiswerk kunnen proeven. Van de 21 miljoen m² kantoorruimte in België werd zo'n 18 miljoen tijdens de lockdown niet gebruikt. Acht op de tien Belgen willen na de coronacrisis niet zozeer constant van thuis uit werken, maar wel vaker dicht bij huis, zodat het pendelen minder doorweegt. Dat blijkt uit een enquête van Workero, het grootste Belgische platform voor onderbenutte kantoorruimte en werkplekken.\n\n'Mensen weten nu hoe ze de files kunnen vermijden, maar hebben tegelijkertijd ook nood aan sociale contacten', meent Dirk Paelinck, de CEO van Workero. Volgens het bedrijf wordt ‘remote working’ het nieuwe normaal: werken in een soort regionaal satellietkantoor dat de werkgever huurt. Zo'n satellietkantoor kan gaan van een simpel bureau tot een grote vergaderzaal bij een ander bedrijf.\n\nMaal vier\n\nSteeds meer bedrijven zoeken sinds corona satellietkantoren om meer ‘remote’ te werken. Workero zag sinds midden maart het aantal aanvragen op zijn platform met 300 procent toenemen. 'Voor de coronacrisis werd via ons platform 3.500 m² kantoorruimte opgenomen. Vandaag spreken we over 14.000 m².'\n\n18 miljoen Kantoorruimte Van de 21 miljoen m² kantoorruimte in België werd zo'n 18 miljoen tijdens de lockdown niet gebruikt.\n\nWorkero biedt 32 locaties aan, goed voor 22.000 m² kantoorruimte of 3.200 werkplekken. Steeds meer bedrijven vinden dat ze te veel ruimte hebben. Bij de aanbieders van ruimte zijn bedrijven als Proctor & Gamble, Decathlon en Telenet, die een deel van hun kantoorruimte onderverhuren. Het aanbod van Workero stijgt tegen eind dit jaar met nog eens 40 locaties (26.400 m²).\n\nLandschap\n\nOpvallend is dat de landschapskantoren in die satellieten aan populariteit verliezen. Sinds Covid-19 tekenen private satellietkantoren voor ongeveer 85 procent van de aanvragen, zegt Workero. 'De expansie komt volledig op rekening van de private ruimtes.'\n\n'De trend naar satellietkantoren bij grote bedrijven is niet nieuw', merkt Erik Verbruggen, hoofd verhuur bij de makelaar Jones Lang LaSalle, op. 'Snelle verandering? Geen enkel dossier dat bij ons al in de pijplijn zat, is on hold gezet of kreeg een andere invulling. Over nieuwe aanvragen kunnen we weinig zeggen. Want nieuwe dossiers van enige omvang zijn er niet.'\n\n'Ik ken een IT-bedrijf dat net voor de crisis heeft beslist werk te maken van satellietkantoren. Van een ander kregen we een aanvraag. Veel zal afhangen van hoe lang de toestand aansleept', zegt Michael Taelmans, hoofd verhuur bij CBRE.\n\nMensen weten nu hoe ze de files kunnen vermijden, maar hebben tegelijkertijd nood aan sociale contacten. Dirk Paelinck CEO Workero\n\nEnkele bedrijven hebben ongetwijfeld ontdekt dat gedeeltelijk thuiswerken zowel voor de werkgever als voor de werknemer voordelen heeft. 'Vergeet ook niet dat thuis werken voor de werkgever veel goedkoper is', weet Isabelle Vandeur. Bij CBRE volgt ze de markt van het flexibel werken op. Ze wijst erop dat alle grote spelers in coworking in België hun expansieplannen on hold hebben gezet.",Vier op de vijf willen niet permanent thuis werken,nl
7882,"Willen we ons normale leven terug, dan moeten we hopen op een vaccin dat ons beschermt tegen het nieuwe coronavirus. Er zijn vier mogelijke routes voor die race naar de verlossing, met elk hun voor- en nadelen. De paden lopen langs DNA-shotguns en taxivirussen.\n\nWeinig wetenschappers zijn in hun carrière harder uitgelachen dan de Brit Edward Jenner. Toen hij in 1796 beweerde dat hij kinderen immuun kon maken voor de dodelijke pokken door hen bloot te stellen aan de variant van de ziekte die koeien trof, werd hij aanvankelijk wandelen gestuurd. Er verschenen cartoons in Britse kranten van mensen met koeienkoppen en zijn wetenschappelijke studies werden geweerd.\n\nMaar overtuigd van zijn gelijk zette Jenner door. Hij behandelde zijn elf maanden oude zoontje met de koepokken om te bewijzen dat dat bescherming biedt tegen het dodelijke virus. Twee jaar later, in 1798, moesten zelfs zijn grootste criticasters toegeven dat de Britse dokter gelijk had. We hielden er niet alleen een revolutionaire wetenschappelijke ontdekking aan over, maar ook een nieuw woord: vaccin, afgeleid van ‘vacca’, Latijn voor ‘koe’.\n\nMeer dan 200 jaar is het principe dat Jenner ontdekte nog altijd de basis van elk vaccin. De bedoeling is ons lichaam bloot te stellen aan een antigeen dat ons niet ziek maakt, maar wel leidt tot een immuunrespons die het echte virus kan afblokken of doden bij infectie. Dat principe is niet anders dan in 1796. De manieren om er te geraken, zijn dat wel. Naarmate onze wetenschappelijke kennis toenam, vonden we nieuwe, innovatieve manieren om ons immuunsysteem aan het werk te zetten. Die kennis moet ons nu van pas komen, want de wereld smeekt om een vaccin dat ons weer dichter bij elkaar brengt.\n\nEr zijn wereldwijd momenteel 133 coronavaccins in onderzoek. Die kunnen we opdelen in vier onderzoeksmethoden. Als we straks een uitweg vinden uit de anderhalvemetermaatschappij, loopt de route naar de verlossing over een van die vier paden.\n\nVirusgebaseerde vaccins\n\nDe oudste en meest gekende techniek werkt met het virus zelf als basis. ‘De meeste vaccins die we vandaag kennen, zoals dat voor de mazelen of de bof, werken met een afgezwakte versie van levend virus’, legt Patrick Soentjens uit. Hij is het diensthoofd van de reiskliniek van het Instituut voor Tropische Geneeskunde in Antwerpen en het diensthoofd infectieziekten in het militair hospitaal Koningin Astrid in Brussel. ‘Die afgezwakte versie veroorzaakt wel een infectie, maar dan zonder het volledige ziektebeeld.’\n\n\n\nDie techniek heeft bepaalde voordelen, vindt Soentjens. ‘We kennen dit platform door en door. Niet alleen medisch, maar ook wat betreft regelgeving en productie bestaat dit al. Dat is een groot voordeel als een valabel kandidaat-vaccin uit het onderzoek komt.’\n\nMaar er zijn ook belangrijke nadelen aan verbonden. ‘Het probleem met dit soort vaccins is dat ze wel degelijk een infectie opwekken. Als je je na een vaccinatie bijvoorbeeld twee dagen wat grieperig voelt, is dat omdat je lichaam reageert op dat levende virus. Voor de meeste mensen is dat geen probleem. Maar voor de risicogroepen, die je in het geval van het coronavirus net wil beschermen, misschien wel. Bij andere vaccins met levend virus worden leeftijdsgrenzen gehanteerd. Zo mag je in België als je ouder dan 70 bent geen inenting voor de gele koorts krijgen.’\n\nOnderzoek naar een mogelijk coronavaccin in het universitaire ziekenhuis van Bern, Zwitserland. Wereldwijd sleutelen wetenschappers aan 133 verschillende kandidaat-vaccins. © reuters\n\nDat is meteen de reden waarom vaccinoloog Isabel Leroux-Roels (UZ Gent) geen brood ziet in die piste. ‘Van de 133 kandidaat-vaccins proberen maar een stuk of drie het met een levend virus. Er wordt meer aan andere technieken gedacht.’\n\nEen alternatieve piste in deze categorie is werken met dood virus. Daarbij kweek je een virus op en dood je het met hitte of een chemische stof. Vervolgens spuit je dat inactieve virus in. ‘Die techniek bestaat al en is veilig voor risicogroepen omdat dood virus geen infectie veroorzaakt’, zegt Leroux-Roels. ‘Het nadeel is dat je eerst heel veel virus moet opkweken. Dat duurt lang en is omslachtig is, terwijl er ook een zeker veiligheidsrisico is voor wie het moet doen.’\n\n\n\nEiwitgebaseerde vaccins\n\nTientallen onderzoeksteams werken met een andere techniek. Die gebruikt de eiwitten waaruit het coronavirus is opgebouwd. In een notendop komt het erop neer dat je het uiterlijk van het virus nabootst door het specifieke eiwit dat voor zijn kroonachtige look zorgt, te injecteren. Dat eiwit is afkomstig van het gedode virus waaruit het opgezuiverd wordt. Een andere aanpak is het te produceren door de genetische code van het eiwit in te brengen in een cel die in staat is het dan te produceren.\n\n\n\nOok deze techniek wordt al gebruikt, zegt Leroux-Roels. ‘Onder andere ons jaarlijkse griepvaccin is eiwitgebaseerd. Die ervaring is een voordeel. Maar ook hier is de productie complex en tijdrovend.’\n\n\n\nEen virus als taxi\n\nEen nieuwere techniek die volop wordt onderzocht, is een ander, onschuldig virus als ‘taxi’ gebruiken voor een stukje coronavirus. Meer bepaald het eiwit waarmee het coronavirus zich aan onze cellen kan binden en ze binnendringen - het zogenaamde spike-eiwit dat voor het stekelige uiterlijk van het coronavirus zorgt.\n\n\n\nZo gebruiken onderzoekers van Johnson & Johnson een verkoudheidsvirus dat de genetische code van het eiwit van het coronavirus meedraagt. De onderzoekers van de universiteit van Oxford doen een beroep op een verkoudheidsvirus dat normaal chimpansees treft als ‘koerier’. Voordeel van deze techniek is dat onderzoek uitwijst dat de immuunrespons doorgaans zeer sterk is.\n\nDe strakke timing die sommige grote spelers nu naar voren schuiven, is voor een deel marketing, denk ik. Patrick Soentjens Diensthoofd reiskliniek ITG Antwerpen en diensthoofd infectieziekten in het militair hospitaal van Brussel.\n\nDeze techniek wordt dus gezien als veelbelovend, maar is nog pril. ‘Het enige vaccin dat het al op deze manier tot de markt heeft geschopt, is een vaccin tegen ebola’, zegt Soentjens. ‘We hebben er dus nog niet veel ervaring mee. Dat is een potentieel nadeel als je snel wil opschalen.’\n\nBovendien is het een extra moeilijkheid dat je met een ander virus werkt. Want als ons lichaam al immuniteit meedraagt tegen de taxi, zal die worden geneutraliseerd voordat hij zijn passagier kan afzetten en krijgt het vaccin geen kans om een respons aan te maken. ‘Het is daarom dat nu ook out of the box wordt gedacht, zoals met dat chimpanseevirus’, zegt Leroux-Roels.\n\nHet onderzoek van de universiteit van Oxford, die de handen in elkaar heeft geslagen met de farmareus Astra-Zeneca, is al aardig gevorderd, zegt Soentjens. ‘Ze kunnen terugvallen op eerder onderzoek naar een ander coronavirus, het MERS- virus. Dat vaccin is nog niet tot op de markt geraakt, maar op de kennis bouwen ze nu voort.’\n\n\n\nGenetische blauwdruk\n\nDe vierde onderzoekspiste is die van de genetica. Onderzoekers denken dat het rechtstreeks inbrengen van de genetische DNA- of RNA-code van het coronavirus een immuniteitsrespons in het lichaam kan opwekken.\n\n\n\nDe moeilijkheid bij deze techniek is het DNA of RNA van het virus in een cel krijgen. De technieken daarvoor worden volop onderzocht. Sommige onderzoekers proberen het via andere DNA-moleculen zoals plasmiden of lipiden binnen te smokkelen. Anderen zien brood in ‘gene guns’, een soort van shotgun die met een elektrisch signaal een celwand tijdelijk doordringbaar maakt.\n\nAls dat futuristisch klinkt, is het omdat het dat ook is. Er is nog geen enkel vaccin voor mensen met deze aanpak op de markt geraakt. De beperkte ervaring kan een zekere vertraging betekenen. Maar als het wel lukt is er een groot voordeel, zegt Leroux-Roels. ‘Deze techniek is in principe gemakkelijk op te schalen, je kan snel en veilig veel doses van je vaccin aanmaken.’\n\n‘Een vaccin binnen 18 maanden? Dat wordt zweten’\n\nSommige spelers maken zich sterk binnen 12 tot 18 maanden een vaccin op de markt te kunnen brengen. Is dat realistisch in een wereld waarin het normaal tien tot vijftien jaar duurt om een vaccin te ontwikkelen? Soentjens twijfelt. ‘Ik vermoed dat die timing voor een deel ook marketing is. Het lijkt me in elk geval een huzarenstukje mocht dit lukken.’\n\nOok volgens Leroux-Roels wordt het zweten om dat rondgefietst te krijgen. ‘Maar er is hier en daar tijd te winnen. Zo zijn er vaccins die nu al in productie gaan, om snel te kunnen schakelen als ze effectief en veilig blijken. En ook in de ontwikkeling valt hier en daar tijd te winnen. Neem nu de klinische fase III, die normaal heel veel tijd in beslag neemt omdat je heel veel mensen nodig hebt. Er wordt nu overwogen zogenaamde challengestudies te doen, waarbij mensen zich vrijwillig laten besmetten voor onderzoek. Daar kan je veel tijd mee winnen. Het wordt moeilijk, maar als alle sterren goed staan, is het niet onmogelijk.’",De vier wegen richting verlossing,nl
7883,ANALYSE. Open Vld krijgt met Egbert Lachaert nieuwe voorzitter en nieuwe naam\n\nMet een overtuigende score van 61 procent is Kamerfractieleider Egbert Lachaert verkozen tot nieuwe ...,Waasland-Beveren valt licentie Moeskroen aan met juridisch stappenplan,nl
7884,"Pelt -\n\nTwaalf opdrachten, en wie het meeste punten heeft, wint. Dat is kort samengevat de eerste editie van onze eigen ‘Familie Druyts-cup’, met materiaal dat in huis voorhanden is.",DOEN. Met dit spel zonder grenzen in de achtertuin vul je een hele namiddag,nl
7885,"De economische impact van de pandemie duwt de prijzen in alle West-Europese landen, met uitzondering van Zwitserland, in het rood.\n\nDe coronacrisis zal in West-Europa een impact hebben op de woningprijzen, stelt het Amerikaanse ratingbureau Standard & Poor's. In 2020 én 2021 zullen de prijzen in bijna alle landen dalen, ook in België. Vanaf 2022 komen er opnieuw prijsstijgingen.\n\nAlleen in Zwitserland zouden de prijzen de volgende twee jaar licht stijgen, met 0,5 procent dit jaar en 1,5 procent volgend jaar.\n\nIn alle andere landen worden voor 2020 prijsdalingen verwacht. De daling is het grootst (3,0 à 3,5 procent) in Ierland, het VK en Italië. Vooral in de eerste twee landen waren de prijzen de voorbije jaren sterk gestegen, na de zware terugval in de nasleep van de financiële crisis van 2008.\n\nAls de verwachte prijsdalingen in België in 2020 en 2021 een feit worden, zijn het de eerste bescheiden prijsdalingen in bijna veertig jaar.\n\nBelgië doet het dit jaar internationaal niet zo slecht. Het zit in het gezelschap van Frankrijk en Duitsland (prijsdalingen van 1,2 procent à 1,4 procent). Nederland (-0,7 procent) doet het nog iets beter.\n\nIn 2021 zouden er weer beperkte prijsstijgingen (+1,5 procent) zijn in Spanje en Portugal. In de andere landen zou de prijsdaling beperkt blijven. Nederland valt op met een daling met 1,7 procent.\n\nHerleving.\n\nVoorlopig lijkt de prijsdaling van dit en volgend jaar niet meer dan een adempauze. De beperkte terugval en de snelle herneming schrijft Standard & Poor's toe aan de vele maatregelen die de overheden nemen om te vermijden dat de werkloosheid te snel oploopt. De Europese Centrale Bank en de nationale banken waren er snel bij om acties te ondernemen om de verslechtering van de kredietvoorwaarden beperken. En dat de gezinnen fors sparen, speelt in de kaart van een herneming.\n\nVoor de meeste landen worden prijsstijgingen van 3 procent en meer verwacht voor zowel 2022 als 2023. Portugal, Spanje en Nederland gaan zelfs voor prijsstijgingen van 4 procent en meer per jaar. De klim België zou beperkt blijven tot 2,8 procent in 2022 en 2,2 procent in 2023. Dat is minder dan in de meeste andere West-Europese landen.\n\nIn Italië zouden de prijzen de komende twee jaar stabiliseren. Het land werd bijzonder zwaar getroffen door de pandemie. Het kampt al jaren met een economische crisis en de forse vergrijzing en de bevolkingsdaling wegen op de markt.\n\nIn West-Europa doet België het zeker niet slecht\n\nMet uitzondering van Italië liggen de prijsverwachtingen tijdens de herleving van 2022-2023 lager dan in 2017-2018. Nog voor de coronacrisis waren er aanduidingen dat de prijsstijgingen in Europa aan het afzwakken waren.\n\nVastheid\n\nDe verwachte prijsevolutie voor België bevestigt de reputatie van ons land als een markt met relatief stabiele woningprijzen. Bij de financiële crisis was België een van de weinige landen zonder een forse daling van de woningprijzen.\n\nAls de verwachte prijsdalingen in België in 2020 en 2021 een feit worden, zijn het de eerste bescheiden prijsdalingen in bijna veertig jaar. De verwachte dalingen zijn beperkt en vergelijkbaar met de voorspellingen van KBC en andere banken. KBC gaat in zijn meest waarschijnlijk scenario uit van een daling met 3 procent dit jaar en 2 procent volgend jaar.\n\nStandard & Poor's benadrukt dat het zijn voorspellingen neerwaarts bijstelt als de economische impact van het virus minder snel onder controle geraakt, bijvoorbeeld als gevolg van een tweede golf van infecties, of als de jobmaatregelen minder effectief blijken dan verwacht.",S&P verwacht daling woningprijzen in België,nl
7886,ANALYSE. Open Vld krijgt met Egbert Lachaert nieuwe voorzitter en nieuwe naam\n\nMet een overtuigende score van 61 procent is Kamerfractieleider Egbert Lachaert verkozen tot nieuwe ...,Wordt Leko herenigd met Cossey en Still?,nl
7887,"Bij de eerste ronde van de gemeenteraadsverkiezingen op 15 maart werden uitgebreide voorzorgsmaatregelen getroffen zoals hier in een stemlokaal in Mulhouse.\n\nDe kogel is door de kerk. Op 28 juni vindt in Frankrijk de tweede ronde van de gemeenteraadsverkiezingen plaats. De eerste ronde werd op 15 maart gehouden, in volle lockdown.\n\nNa een week intens overleg hakte de Franse premier Édouard Philippe de knoop vrijdagmiddag door. De tweede ronde van de gemeenteraadsverkiezingen wordt gehouden op zondag 28 juni, als de gezondheidsexperts groen licht geven. Normaal had die tweede ronde moeten plaatsvinden op 22 maart, maar de lockdown verhinderde dat. De eerste ronde op 15 maart werd gehouden met scherpe veiligheidsmaatregelen maar ontlokte veel kritiek.\n\nTijdens die eerste ronde werden al besturen in 30.143 gemeenten verkozen. De tweede ronde wordt alleen georganiseerd in de ruim 5.000 steden en gemeenten waar twee maanden geleden geen meerderheid uit de bus kwam.\n\nGezondheidsrisico\n\nDinsdag had de premier het advies van de gezondheidsexperts al bekendgemaakt. Dat was gemengd. Mits het respecteren van de coronamaatregelen kunnen de verkiezingen doorgaan, klonk het. Maar wat met campagneactiviteiten? Daar is de besmettingskans het grootst.\n\nNa de pro's en contra's te hebben afgewogen beslisten we dat het democratisch leven zijn rechten moet terugkrijgen. Édouard Philippe Franse premier\n\nTe­zelf­der­tijd waarschuwde het comité van experts om geen nieuwe verkiezingen met twee rondes te houden omdat die piste grotere risico's inhoudt dan op korte termijn te opteren voor één ronde. Dat advies duwde de regering de facto in de richting van een tweede ronde voor eind juni.\n\nAls de verkiezingen niet voor de zomervakantie plaatsvinden, is de wettelijke maximumtermijn tussen de organisatie van de eerste en de tweede ronde overschreden en zou een nieuwe stembusslag met twee rondes in september of later onvermijdelijk zijn.\n\nStemmen met masker\n\n'Na de pro's en contra's te hebben afgewogen beslisten we dat het democratische leven zijn rechten moet terugkrijgen', verklaarde premier Philippe vrijdag. Hij zal president Emmanuel Macron op 27 mei voorstellen de verkiezingen op 28 juni te laten doorgaan.\n\n45% opkomst Uiteindelijk daagde slechts 45 procent van de 47,7 miljoen kiezers op bij de 'verkiezing van de angst', zoals de eerste ronde werd genoemd.\n\nAls de tweede ronde eind juni toch niet kan plaatsvinden, zal een nieuw wettelijk kader worden gecreëerd voor nieuwe gemeenteraadsverkiezingen 'ten laatste in januari 2021'.\n\nDe Franse minister van Binnenlandse Zaken Christophe Castaner verduidelijkte nog dat het 'gewone campagne voeren' niet van tel is bij deze verkiezing. Volgens hem moeten de kandidaten inzetten op digitale campagnes en op de aanwezigheid in de media. 'De kiescampagne mag geen factor worden in de verspreiding van het virus.'\n\nKiezers mogen eind juni hun eigen balpen meenemen om hun stem uit te brengen.\n\nEr gelden ook strikte maatregelen. De kiezers moeten een mondmasker dragen, ze krijgen alcoholgel in de stembureaus en ze mogen hun eigen balpen meebrengen om de stemming uit te voeren. Wie in het kieslokaal werkt, moet een chirurgisch masker dragen.\n\nKritiek\n\nEr is verregaande onenigheid over de organisatie van de tweede ronde, niet alleen tussen de verschillende politieke partijen, ook intern zijn de partijen verdeeld. Volgens de Franse media hadden Philippe en de voorzitter van de senaat Gérard Larcher, lid van de rechtse oppositiepartij Les Républicains, fel aangedrongen op de verkiezingen op 15 maart. Macron stond er erg aarzelend tegenover.\n\nUiteindelijk daagde slechts 45 procent van de 47,7 miljoen kiezers op bij de 'verkiezing van de angst', zoals de eerste ronde werd genoemd.",Frankrijk trekt op 28 juni naar de stembus,nl
7888,"Sinds federaal minister van Volksgezondheid Maggie De Block (Open VLD) twee maanden geleden de ondertussen legendarische woorden ‘Blijf in uw kot’ uitsprak, heeft ‘de Vlaming eens te meer beseft hoe waardevol een tuin of een terras is als je alleen nog naar buiten mag voor een wandeling of fietstocht’, zegt Johan Krijgsman, de CEO van ERA, het grootste makelaarsnetwerk van Vlaanderen dat vorige week bij 2.000 Vlamingen peilde hoe de coronacrisis hun woonvoorkeuren beïnvloed heeft.\n\nTroeven\n\nDrie op de tien Vlamingen die hun woning wilden verkopen voor de coronalockdown willen dat nu niet meer. 'Een kwart van hen wil de huidige woning niet meer verlaten, omdat die duidelijke troeven had tijdens de lockdown.' Het typische voorbeeld is een 60-plusser die zijn verouderde woning met grote tuin wou inruilen voor een kleiner, fris afgewerkt appartement, maar nu beseft dat zo'n tuin naast onderhoud ook veel plezier verschaft.\n\n‘Aan de andere kant wil driekwart van de kooplustigen geen woning zonder tuin meer kopen, zelfs niet als die woning op alle andere vlakken goed scoort. Bij appartementen een gelijkaardige tendens: negen op de tien wil geen appartement zonder terras meer.'\n\nHuizen winnen aan populariteit, ten nadele van appartementen. ‘Van de mensen die door de coronacrisis naar een volledig ander type woonst op zoek gaan, was meer dan de helft voor de lockdown op zoek naar een appartement.'\n\nDe vraag naar huurwoningen zal stijgen, omdat sommigen door de financiële onzekerheid (nog) niet kunnen kopen. Johan Krijgsman CEO ERA Belgium\n\nEr zijn ook mensen die voor de coronacrisis tevreden waren met hun woning, maar nu op zoek gaan. ‘Het gaat om mensen die tot de vaststelling kwamen dat ze te weinig groen hebben. En om investeerders, die afknappen op de beursperikelen’, zegt Krijgsman. Een op de tien verhuurders verwacht alvast dat de huurprijzen zullen stijgen. 'Eén ding is zeker: de vraag naar huurwoningen zal stijgen, omdat sommigen door de financiële onzekerheid (nog) niet kunnen kopen', voorspelt Krijgsman.\n\nThuiswerken\n\nDe helft van de Vlamingen vindt dicht bij een park of natuur wonen belangrijker dan voor de crisis. Een goede verbinden met de autosnelweg zakt daarentegen op het prioriteitenlijstje. Een op de drie vindt dat nu (aanzienlijk) minder belangrijk. ‘Nu de Vlaming weken van thuiswerk heeft kunnen proeven, ziet hij de dagelijkse pendel en daarbij horende file duidelijk minder zitten’, aldus Krijgsman. Dichter bij huis gaan werken of een betere verbinding met het openbaar vervoer maken spelen niet meer of minder een rol dan voor de corona-uitbraak.\n\nPrijsdalingen\n\nVan de verkopers die hun verkoop on hold zetten, wil de helft het effect van de coronacrisis op de vastgoedprijzen afwachten. Johan Krijgsman CEO ERA Belgium",Coronacrisis doet nog meer dromen van huis met tuin,nl
7889,"Onze noorderburen staan al iets verder in het versoepelen van de lockdown. Woensdag mochten de pretparken opnieuw de deuren openen en dat maakte heel wat bezoekers blij. Toch zag de Efteling er een beetje anders uit dan anders, want de coronamaatregelen moeten nog altijd gerespecteerd worden.",De Efteling heropent deuren met respect voor coronamaatregelen en dat ziet er zo uit,nl
7890,"Een kwart van de landbouw moet over tien jaar biologisch zijn en het gebruik van pesticiden gehalveerd. Europa dwingt landbouw, maar ook voedselconsumptie op een groener en duurzamer pad.\n\nDe Europese Commissie zet haar groene agenda door, in volle coronacrisis. 'Deze pandemie toont net hoe kwetsbaar we zijn en hoe belangrijk het is het evenwicht tussen menselijke activiteit en de natuur te herstellen,' argumenteert Frans Timmermans, de nummer twee van de Europese Commissie.\n\nDeze pandemie toont net hoe kwetsbaar we zijn en hoe belangrijk het is het evenwicht tussen menselijke activiteit en de natuur te herstellen. Frans Timmermans Vice-voorzitter Europese Commissie\n\nDe Commissie lanceerde daarom woensdag een strategie om de biodiversiteit in Europa te herstellen en een plan om te investeren in duurzaam voedsel, van de boer tot ons bord. Beide worden een centraal element in het Europees herstelplan na corona, dat volgende week wordt voorgesteld.\n\nEen kwart biologisch\n\nConcreet worden de voedselproductie en de landbouw grondig vergroend. Tegen 2030 moet een kwart van de landbouwgrond biologisch verbouwd worden. Nu is dat nog maar 8 procent. Maar ook de andere boeren moeten anders omspringen met de natuur. Gebruik en risico's van verdelgingsmiddelen moeten tegen 2030 met de helft verminderd zijn, het gebruik van meststoffen met een vijfde ingeperkt. De verkoop van antimicrobiële middelen voor de veeteelt en aquacultuur moet eveneens halveren op tien jaar tijd.\n\nDe strategie heet niet voor niets 'van boer tot bord'. De voedselketen wordt verkort, met meer productie in Europa zelf. Investeringen in moderne technologieën, zoals 5G, kan precisielandbouw doen doorbreken. En De consument krijgt duidelijke keuzes: labels die de voedingswaarde van producten aangeven op de voorkant van de verpakkingen, worden verplicht.\n\nDe strategie bevat geen maatregelen om de voetafdruk van de vleesproductie te verminderen. De milieubeweging had daar nochtans voor gepleit. 'Een goed geïnformeerd publiek zal keuzes maken die deze productie zullen beïnvloeden,' antwoordt Timmermans.\n\n3 miljard bomen\n\nDaarnaast rolt de Commissie een verregaand plan voor natuurbescherming uit. Ze wil 3 miljard bomen planten de komende tien jaar en werkt aan een natuurherstelplan, met bindende doelstellingen voor het repareren van beschadigde ecosystemen, waaronder wouden. Ook de loop van 25.000 km aan rivieren wordt hersteld.\n\nDe Commissie wil 30 procent van alle land- en watergebieden effectief beschermen. Een tiende van de landbouwgronden worden letterlijk teruggegeven aan de natuur.\n\nNog geen wetgeving\n\nConcrete wetgevende initiatieven zijn er nog niet. Eerst moet er een fiat zijn voor beide strategieën van parlement en lidstaten.",Europa gaat met groene bezem door landbouw,nl
7891,"Boven Le Pain Quotidien verandert er heel wat. Maar de consument zou er - na het overwaaien van de coronacrisis weliswaar - niets van moeten merken.\n\nDe Brusselse investeerders M80 en Cobepa doen een bindend en onvoorwaardelijk bod op 'Le Pain Quotidien bis', dat uit de as van de bakkerijketen moet herrijzen. Dat vernam De Tijd en bevestigen de betrokkenen. De constructie moet nog het fiat krijgen van de rechtbank.\n\nDe positionering van Le Pain Quotidien als luxueuze speler op dure locaties weegt al langer op de financiële resultaten van de bakkerijketen. Vooral de Amerikaanse en Britse dochters lagen aan de basis van de slechte financiële resultaten. Door de coronacrisis en de lockdownmaatregelen zagen ze nog wat meer af.\n\nOm te vermijden dat Le Pain Quotidien weg zou zinken, greep hoofdaandeelhouder Cobepa vorige week in. Het nam de bancaire schulden van Le Pain Quotidien over, die volgens de laatste balans omgerekend 80 miljoen euro bedroegen. Daarnaast ontvouwde het een reddingsplan in twee luiken: enerzijds het loslaten van de Amerikaanse en Britse activiteiten en anderzijds, via een gerechtelijk akkoord (de zogenaamde WCO-procedure), de lancering van een kleinschaliger 'Pain Quotidien bis'.\n\nBrunch\n\nVoor de Amerikaanse tak van Le Pain Quotidien vond Cobepa al snel een partner: Aurify Brands. Die kreeg de nieuwe hoofdfranchise in handen.\n\nMaar nu is er ook een verrassende wending in het tweede luik van het dossier. Volgens onze informatie, die door de betrokkenen wordt bevestigd, doen de investeringsfondsen M80 en Cobepa een gezamenlijk, bindend en onvoorwaardelijk bod op Brunchco21, de vennootschap boven wat 'Le Pain Quotidien bis' moet worden.\n\nDie vennootschap zal Le Pain Quotidien België en Frankrijk - de winkels in eigen beheer - omvatten, l'Atelier du Pain (het productieatelier), de rechten op het merk en de contracten met de internationale franchisenemers, ook in de VS en het VK.\n\nDe deal is nog niet volledig rond. De rechtbank moet het bindend en onvoorwaardelijk bod van M80 en Cobepa nog goedkeuren.\n\nAls de rechtbank het plan goedkeurt, zal M80 een meerderheidsbelang krijgen in de nieuwe constructie en Cobepa een 'substantieel' minderheidsbelang. In het 'oude' Pain Quotidien bezat Cobepa 43 procent van de aandelen. Het duo is van plan enkele miljoenen euro te investeren in de herlancering van de bakkerijketen. Dat geld zal onder meer gaan naar de digitalisering en het ontwikkelen van de onlinebestellingen.\n\nLe Pain Quotidien is niet onbekend bij M80. Pieter Vermeersch, een van de vennoten van het jonge investeringsfonds, zat acht jaar in het management van de bakkerijketen en zorgde voor de internationale uitrol van de franchise. Hij leidde een jaar lang (2015-2016) ook de Belgische dochter van Le Pain Quotidien.\n\nStichter en bezieler\n\nDe kans lijkt klein dat de huidige CEO Vincent Herbert aanblijft in de nieuwe constructie. De nieuwe eigenaars willen wel Alain Coumont, de stichter en bezieler van Le Pain Quotidien, aan boord houden.\n\n43% Belang Cobepa bezat tot nu toe 43 procent van Le Pain Quotidien, maar zou slechts een 'substantiële minderheid' bezitten in de nieuwe constructie. M80 wordt meerderheidsaandeelhouder.\n\nDe andere aandeelhouders van het 'oude Pain Quotidien' konden of wilden het avontuur niet voortzetten. Ze blijven achter met aandelen in een vennootschap waarin enkel nog schulden zitten - Cobepa is quasi de enige schuldeiser. Die vennootschap zal op termijn vereffend worden. Lees: ze zien hun investering in rook opgaan.",M80 en Cobepa doen bindend bod op 'Pain Quotidien bis',nl
7892,"De kogel is door de kerk: Oostende krijgt zijn megabordeel. Het stadsbestuur heeft een akkoord gesloten met de West-Vlaamse projectontwikkelaar ION van Kristof Vanfleteren om Hangaar 1, het beschermde maar vervallen havengebouw aan het station van Oostende, te renoveren.\n\nLion Investment, een investeringsvehikel van ION, koopt en renoveert het gebouw. De stad neemt het pand voor 27 jaar in erfpacht en neemt de invulling van het gebouw voor haar rekening. Daarvoor klopte het aan bij Q Invest FDK, de uitbater van het Antwerpse Villa Tinto waar de Antwerpse raamprostitutie is samengebracht in een straat.\n\nQ Invest investeert in Hangaar 1 in een microbrouwerij, een brasserie en een ruimte voor coworking. Aan de andere kant van het gebouw komt Hangar d'Amour met een 30-tal prostitutieramen - te vergelijken met het Villa Tinto-project - een dokterspraktijk en een politiekantoor. Bedoeling is dat alle raamprostitutie in de Oostendse stationsbuurt verhuist naar Hangaar 1. De werken zouden in 2021 starten.\n\nHet is een mooi contract dat het Oostendse gebouw in zijn eer en glorie zal herstellen. Kristof Vanfleteren Co-CEO ION\n\n'De stad slaat met het project twee vliegen in een klap', zegt Vanfleteren. 'Ze lost haar erfgoedprobleem op - het gebouw is beschermd, maar wordt al jaren verwaarloosd - en ze veegt de stationsbuurt schoon.' Vanfleteren noemt Hangaar 1 geen echt grote deal voor zijn bedrijf, maar wel iets 'atypisch'. 'Het is een mooi contract dat het Oostendse gebouw in zijn eer en glorie zal herstellen.' Het 'mooie uithangbord' zal Vanfleterens naamsbekendheid in Oostende ongetwijfeld een duwtje in de rug geven.\n\nBart Verhaeghe\n\nProjectontwikkelaar en vastgoedinvesteerder Vanfleteren is met ION actief in de bouw van appartementen, kantoren, woon-zorgcentra, sociale huisvesting en studentenhuisvesting. Hij richtte ION in 2011 op, samen met zijn kompaan Davy Demuynck. De twee West-Vlamingen ontmoeten elkaar na hun Vlerick-studies bij de Brusselse projectontwikkelaar Eurinpro (voorloper van Uplace) waar ze de stiel leerden bij Bart Verhaeghe. Daar vatten ze het plan op om ooit iets samen te doen, maar dan in West-Vlaanderen, dichter bij huis.\n\n200 miljoen projecten in 2019 Vorig jaar verkocht de Waregemse projectontwikkelaar ION voor 200 miljoen euro projecten.\n\nNa vier jaar bij de projectontwikkelaar Allfin van Marnix Galle (nu Immobel) zetten ze de stap. Waregem werd de thuisbasis. Vanfleteren en Demuynck kregen financiële steun van Paul Thiers (ex-Unilin) en Jan Ruysschaert, de CEO van Vigo, een specialist in orthopedische producten. Beiden zijn vennoot.\n\nDe afgelopen jaren groeide het tweemansbedrijf ION als kool. Vorig jaar verkocht het voor 200 miljoen euro projecten. Daarmee is het een toptienspeler in België. De ambitie is snel naar 300 tot 350 miljoen euro te gaan. Vandaag werken 85 mensen bij ION en heeft het 70 projecten in portefeuille met een waarde van 1,3 miljard euro. West-Vlaanderen is de belangrijkste markt, maar Vanfleteren heeft in interviews al laten verstaan dat voor expansie wordt gekeken naar andere provincies en Luxemburg en Noord-Frankrijk.\n\nVertraging\n\nDe coronacrisis leidde tot vertraging van de werven en een vertraging bij het verlijden van aktes. ION werkt opnieuw aan 90 procent van zijn het precoronaniveau. Begin dit jaar haalde ION via een ontwikkelingsfonds 123 miljoen euro op bij vooral (West-)Vlaamse familiale investeerders, ondernemers en institutionele beleggers. Met dat geld wil ION nog meer en nog grotere vastgoedprojecten uitvoeren, vanaf 25 miljoen euro.",Oostende krijgt zijn megabordeel,nl
7893,"Na de generale repetitie voor de opening op donderdag weerklinken in het gebouw van Z33 vooral zuchten van opluchting. Eindelijk mogen bezoekers hun fantastische kunstenhuis aanschouwen. Met mate.\n\nEen bruine bus met ontsmettende handzeep op een sokkel. Het lijkt wel een kunstwerk op zich. Al zou het daarmee momenteel de enige interactieve installatie zijn in Z33. Het gloednieuwe gebouw, van de ...",Na de uitgestelde opening mag Z33 zich eindelijk aan het grote publiek tonen,nl
7894,"Europees commissaris voor Financiën en Economie Paolo Gentiloni heeft al duidelijk gemaakt dat ons land niet moet vrezen op het strafbankje te belanden voor zijn hoge begrotingstekort.\n\nEen structureel tekort aan verplegend personeel en een verouderend bestand aan huisartsen: de Europese Commissie legt in haar aanbevelingen de tekortkomingen én het gebrek aan coördinatie van gezondheidszorg in ons land bloot.\n\nIn de Europese aanbevelingen voor het Belgisch economisch, sociaal en begrotingsbeleid dat deze krant dinsdag al publiceerde staat ook een erg kritische analyse van ons gezondheidssysteem. De Commissie noteert dat het Belgisch systeem goed presteerde tijdens de acute crisis, maar ze stipt enkele structurele problemen aan.\n\nZo is er een tekort aan verpleegkundigen in alle regio's, dat oploopt tot 5.000 personeelsleden. Bij de eerstelijnszorg, de huisartsen, dikt het aantal 55-plussers aan, waardoor vers bloed op middellange termijn noodzakelijk is. Voor de eerstkomende periode blijft het garanderen van voldoende essentiële medische producten en beschermend materiaal voor gezondheidswerkers, maar ook voor bijvoorbeeld woon-zorgcentra elementair, zegt de Commissie.\n\nEuropa eist ook (veel) meer coördinatie tussen het federale niveau, de gemeenschappen en de gewesten voor alle aspecten die raken aan de gezondheidszorg.\n\nNiet op het strafbankje\n\nDoor de nationale steunmaatregelen om de pandemie het hoofd te bieden zitten alle lidstaten dit jaar met een begrotingstekort van meer dan 3 procent van het bruto binnenlands product (bbp). Dat komt België goed uit. Ons land stevende in precoronatijden af op een onvoldoende. De budgettaire cijfers van 2019 waren belabberd. Van een tekort in 2018 van 0,8 procent van het bbp ging België vorig jaar naar een deficit van maar liefst 1,9 procent, een verslechtering met meer dan 1 procentpunt. De overheidsschuld daalde tot net onder de 100 procent van het bbp, maar lang niet snel genoeg.\n\nDe Belgische overheid kreeg al een strenge brief van de Europese Commissie met de vraag waarom de cijfers in 2019 zo uit de hand liepen.\n\nEuropees commissaris voor Financiën Paolo Gentiloni heeft de regering al schriftelijk gevraagd waarom die cijfers in 2019 zo uit de hand liepen. Het goede nieuws is dat de Commissie in dezelfde brief duidelijk maakte dat een procedure voor buitensporig tekort niet aan de orde is. Alle lidstaten zitten in dezelfde boot. Precies voorschrijven tegen welk tempo de begroting en de schuld moeten worden rechtgetrokken is ondoenbaar door de economische toestand en de onzekerheid.\n\nBelgië ontsnapt dus dankzij corona aan het strafbankje. In haar aanbevelingen stimuleert de Europese Commissie de lidstaten de pandemie te bestrijden en geld vrij te maken voor het ondersteunen van de economie en het herstel. Ze vraagt wel om, zodra de omstandigheden verbeteren, opnieuw te focussen op het herstel van de begrotingscijfers op middellange termijn en maatregelen te nemen om de schuld houdbaar te maken.\n\nVergroening\n\nDe overige aanbevelingen aan België zijn eerder een doorslag van die van 2019. Zo bepleit de Commissie een actief arbeidsmarktbeleid en een onderwijs dat beter aansluit bij beroepsvaardigheden. In het licht van de crisis en het erop volgende herstel is speciale aandacht en individuele ondersteuning nodig voor de kwetsbare groepen zoals de laaggeschoolden, mensen met een handicap of een migratie-achtergrond. Ook voor de 1,2 miljoen tijdelijke werklozen is het heroriënteren en upgraden van de vaardigheden nodig.\n\n7 miljard administratieve lasten De administratieve lasten op bedrijven in België belopen 7 miljard euro per jaar of 1,6 procent van het bbp.\n\nLidstaten moeten ook zo veel mogelijk investeren in economie en herstel. De administratieve last op bedrijven in ons land is met 7 miljard euro per jaar of 1,6 procent van het bbp te hoog, vindt de Commissie.\n\nEuropa vraagt ook voorrang voor groene en digitale investeringen, nog altijd de Europese prioriteit. In België is de aanpak te versnipperd, de ambitie te beperkt en de nood aan duurzaam transport hoog. De Commissie eist ook dat België voldoende investeert in hernieuwbare energie, gelet op de bestaande politieke afspraken om kernenergie te bannen in 2025. België moet ook 80 procent van de oude energieslurpende gebouwen renoveren.",Europa eist meer coördinatie gezondheidszorg in België,nl
7895,"Pieter Tobback is senior fondsbeheerder Van Lanschot Profielfondsen. ‘Ik heb gekozen voor een gezonde mix van eerder defensieve bedrijven alsook meer cyclische/coronagetroffen namen.’\n\nEstée Lauder | Verzorgingsproducten\n\nEstée Lauder is de enige wereldspeler in de premium beauty markt. Met merken zoals Clinique, Mac en Bobbi Brown bekleedt Estée Lauder de nummer 1 of 2 wat betreft huidverzorging en make-up in landen zoals de VS en China. Consumenten zijn trouw en bereid extra te betalen. De lage penetratie van huismerken is hier ook tekenend. Estée Lauder realiseert een consistent hoge winstgevendheid (15% winstmarge). Dit wordt mee ondersteund door schaalvoordelen qua inkoop, logistiek en marketing. Op korte termijn staat de omzet onder druk, onder meer op luchthavens. Een sterke stijging van de online verkopen biedt weerwerk. In combinatie met een sterke balans maakt dit ons comfortabel te blijven investeren in dit bedrijf.\n\nSalesforce | Software\n\nMet 17% marktaandeel is Salesforce uitgegroeid tot dé speler in de Customer Relationship Management (CRM) markt. De opmars begon al in 2000 toen het bedrijf een applicatie maakte die toegankelijk was in een webbrowser. Software as a Service (SaaS) brengt een efficiëntieslag mee voor bedrijven door beter voorspelbare uitgaven en automatische upgrades. We zien dat klanten trouw blijven aan Sales Cloud, het hoofdproduct van Salesforce. Een IT-manager beseft dat dit het beste product op de markt is, alsook werknemers zijn weigerachtig te switchen. Met een omzetgroei van 20 procent, sterke cashflowgeneratie en een netto-cash positie, zien we een mooie toekomst weggelegd voor deze softwarespeler.\n\nNovo Nordisk | Farma\n\nFarmaspeler Novo Nordisk neemt 25% van de diabetes en liefst 50% van de insulinemarkt voor zijn rekening. Ondanks vele goede intenties zal deze markt de komende jaren waarschijnlijk nog toenemen. Enkele jaren terug woog de concurrentie van Sanofi en Eli Lilly op de winst. Verzekeraar United Health plaatste enkele geneesmiddelen van Novo bovendien een bank achteruit. De huidige productlijn is in onze ogen sterk en moet kunnen weerstaan aan de competitie. Schaalvoordelen maken het mogelijk om sterk te blijven investeren in O&O alsook om de kosten onder controle te houden. Novo realiseert een operationele winstmarge van 40%. Novo heeft amper schulden en met Novo Foundation een lange termijn aandeelhouder.\n\nSchermvullende weergave Pieter Tobback.\n\nCompass | Cateraar\n\nCompass is een voedingscateraar die diensten levert aan bedrijven, ziekenhuizen, scholen en sportclubs. De groep slaagt het erin bedrijven zoals Google en Chelsea Football Club aan de haak te slagen. Compass bouwt de catering op bij de klant zelf. Op de korte termijn is er logischerwijze omzetverlies. Bedrijven laten werknemers van thuis werken. Wel is er extra vraag vanuit ziekenhuizen. Compass heeft de laatste jaren een strikte kostencontrole. Via de Amerikaanse dochter Foodbuy wordt sterk onderhandeld bij de inkoop van voedingsmiddelen. Dit maakt dat Compass de hoogste marges binnen de sector heeft. We zijn geen voorstander van overnames, tenzij bij een speler zoals Compass die kleinere spelers succesvol integreert.\n\nKerry Group | Voedingsingrediënten",Vijf favoriete aandelen van Pieter Tobback,nl
7896,"De onderhandelingen over Duitse staatssteun voor de luchtvaartmaatschappij Lufthansa lopen vertraging op. Berlijn wil dat de groep haar bestellingen bij Airbus nakomt, meldt de krant Handelsblatt.\n\nEen deal waarin Lufthansa 9 miljard euro zou krijgen van de Duitse staat in ruil voor een aandelenbelang van 20 procent leek donderdag nog maar een kwestie van uren. Maar de gesprekken lopen nu toch vertraging op, schrijft de Duitse zakenkrant Handelsblatt. De regering-Merkel zou eisen dat de luchtvaartmaatschappij haar bestellingen bij de Europese vliegtuigbouwer Airbus nakomt.\n\nVoor Lufthansa zou dat betekenen dat de komende jaren zowat 5,5 van de 9 miljard euro staatssteun feitelijk naar Airbus vloeit. Dat is het bedrag van de bestellingen die de maatschappij voor het uitbreken van de coronacrisis bij Airbus had geplaatst.\n\nLufthansa-topman Carsten Spohr had erop gerekend dat hij de orders bij Airbus en het Amerikaanse Boeing grotendeels zou kunnen uitstellen. De voorbije weken onderhandelde hij daarover met beide bedrijven.\n\nPut\n\nVoor de twee grootste vliegtuigbouwers ter wereld dreigt een gigantische financiële put door het stilvallen van de wereldwijde luchtvaartmarkt. Het lijkt erop dat Berlijn met de steun aan Lufthansa twee vliegen in één klap probeert te slaan door ook Airbus mee recht te houden. De Duitse staat is met bijna 11 procent van het kapitaal een belangrijke minderheidsaandeelhouder van Airbus Group, het vroegere EADS. Frankrijk bezit eveneens 11 procent, Spanje 4,1 procent. Bijna driekwart van de aandelen noteren op de beurs.\n\n5,5 miljard Bestellingen bij Airbus Lufthansa had voor het uitbreken van de coronacrisis voor 5,5 miljard euro vliegtuigen besteld bij Airbus.\n\nVolgens Handelsblatt is de bestuursvergadering van Lufthansa, die normaal vrijdag zou bijeenkomen over de deal, verplaatst naar maandag. Dat geeft beide partijen nog een weekend tijd om een compromis uit te werken. Officieel wilde Lufthansa noch de regering commentaar kwijt.\n\nDe Duitse vakbond UFO betreurt dat het akkoord er volgens haar niet op gericht is banen te redden. ‘Onze leden waren bereid inleveringen te aanvaarden, maar alleen in ruil voor het behoud van jobs’, zegt UFO-woordvoerder Nicoley Baublies.\n\nBrussels Airlines\n\nZolang er geen deal is over Duitse steun, is het ook voor de Belgische regering moeilijk te landen met een akkoord over Brussels Airlines, dat een dochterbedrijf is van Lufthansa. Ook daar zitten beide partijen niet op één lijn over de voorwaarden voor staatssteun. Het belangrijkste struikelblok blijft dat de regering aandelen wil in ruil voor geld, terwijl Lufthansa geen politieke minderheidsaandeelhouder naast zich wilt.",Berlijn koppelt redding Lufthansa aan orders voor Airbus,nl
7897,"Meekijken in de koelkast van Marcelo Ballardin, chef van het Gentse sterrenrestaurant Oak.\n\nAls een culinaire voyeur snuffelen we rond in de koelkast van topchefs in quarantaine. Wat eten ze met hun gezin? Wat zijn un vreemde ‘goestingskes’? En wat hebben ze gehamsterd? Vandaag: Marcelo Ballardin, chef van het Gentse sterrenrestaurant Oak.\n\nMarcelo Ballardin (38) heeft een Italiaanse vader en een Braziliaanse moeder. Hij groeide op in Brazilië en begon pas op zijn 28ste aan een koksopleiding. Hij belandde door de liefde in België.\n\nOak Hoogstraat 167/001, 9000 Gent tel. 09/353.90.50\n\nIn ‘Mijn Keuken, Mijn Restaurant’, het VTM-programma, kreeg Marcelo Ballardin dit jaar zijn vuurdoop op televisie. Samen met Sergio Herman gaat hij bij de deelnemende koppels thuis op bezoek om er hun kookkunsten te beoordelen. In geen tijd viel Vlaanderen in katzwijm voor zijn schattige accent en zijn ontwapenende charme, totdat de coronacrisis de opnames stillegde. De chef van Oak en eigenaar van Door 73 zit dus net zoals zijn collega’s noodgedwongen thuis.\n\nWat mag nooit ontbreken in je koelkast?\n\n‘Een fles ketchup. Past bij alles.’\n\nWelke koelkast heb je?\n\n‘Een Atag. Hij is perfect, zolang hij volgestouwd zit met ingrediënten. (lacht) Voor deze fotoshoot heb ik hem nog eens grondig opgeruimd en heb toch enkele potjes die al twee jaar over datum waren moeten verwijderen.’\n\nHoe hou je je bezig?\n\n‘Ik doe niks anders dan zuurdesembrood bakken. Elke dag opnieuw. Daardoor eten we massaal veel croque-monsieurs, vaak met bechamelsaus erop. Ik denk er nu over na om broden weg te geven aan vrienden, want het wordt te veel.’\n\nAls chef leid je een druk leven, nu zit je thuis. Hoe voelt dat?\n\n‘We kunnen niks anders doen dan wachten en de regels volgen. Het heeft geen zin om je nu al druk te maken over de toekomst. Ik wil ook niet negatief zijn, ik ben er zeker van dat we hier als gemeenschap zullen doorkomen.’\n\n‘Het is nog niet zeker wat de regels zullen zijn bij de heropening van de horeca. Ik heb een beetje schrik, zowel voor mezelf als voor andere kleine restaurants in Gent. Als de gasten anderhalve meter uit elkaar moeten zitten, zal het lastig worden. Maar zodra we meer weten, vinden we wel een oplossing.’\n\nJe bent ook een takeaway begonnen?\n\n‘Inderdaad, bij Door 73. Die sharinggerechten lenen zich daar veel beter toe dan de gastronomische kaart van Oak. Het is een groot succes, vooral in het weekend.’\n\nZal je je gedrag aanpassen na de coronacrisis?\n\n‘Ik denk dat ik nog meer lokaal zal kopen. Vakantie in het buitenland schrappen we, in België zijn er genoeg mooie plekken.’\n\nHet VTM-programma ‘Mijn Keuken, Mijn Restaurant’ staat ook on hold?",Hoe overleeft topchef Marcelo Ballardin de lockdown?,nl
7898,Van het Pakawi Park tot binnenkijken in een Japanse animatiestudio: de tien beste doe-tips voor jong en jong van geest.,Van musea tot dierentuin: onze tien doe-tips,nl
7899,"Bouwbedrijven die een overheidsopdracht uitvoeren, merken dat de overeengekomen prijs met gemiddeld 3 procent wordt verminderd. In de zomer zou die neerwaartse herziening zelfs tot 15 procent kunnen oplopen. Dat is in deze coronatijden onverantwoord, stelt de Bouwunie.\n\nTussen het toekennen en het uitvoeren van een overheidsopdracht zit vaak een aanzienlijke tijdspanne. Als bouwondernemers een overheidsopdracht aannemen, wordt daarom bijna altijd een prijsherzieningsformule meegenomen in het contract.\n\nMomenteel geldt een negatieve prijsherziening van gemiddeld 3 procent. Bouwunie, de bij Unizo aangesloten federatie van (kleinere) bouwbedrijven, vraagt daarom die herziening niet toe te passen zolang de opgelegde coronamaatregelen gelden. De bedrijven hebben het zo al moeilijk genoeg. Uit een bevraging van Bouwunie blijkt dat 63 procent van de bedrijven hun omzet met meer dan de helft hebben zien dalen. Door de coronamaatregelen wordt ook minder efficiënt gewerkt.\n\nDe negatieve prijsherzieningen zijn vooral het gevolg van een overdreven sterk gedaalde index I. Die index moet de prijsevolutie van een korf van bouwmaterialen en -grondstoffen weergeven, maar is erg verouderd. Er wordt gewerkt aan een modernisering, maar die is nog niet afgerond.\n\nNederland\n\nDe index I is tussen oktober 2018 en februari 2020 al met ongeveer 7 procent gedaald, terwijl bedrijven eerder stijgende materiaalkosten ervaarden. Voor maart noteert de Bouwunie een bijkomende daling met 2,4 procent. 'Als we dat vergelijken met de Nederlandse index van de bouwmaterialenkosten voor gebouwen, dan zien we dat die in die periode met 4 procent gestegen is', zegt Anja Larick van de studiedienst van de Bouwunie.\n\nAannemers vrezen tegen de zomer een nieuwe negatieve herziening op basis van een daling van meer dan 15 procent, terwijl de materiaalkosten met slechts een paar procenten gedaald zouden zijn, zoals dat het geval was tijdens de crisis van 2008.\n\n'Als voor eerder aangegane overheidsopdrachten nu ook nog de negatieve prijsherziening wordt toegepast, zullen veel aannemers met verlies werken', waarschuwt Jean-Pierre Waeytens, de voorzitter van de Bouwunie.\n\nSteun",Bouw in moeilijkheden door overheid die aan prijs knabbelt,nl
7900,"De Europese Commissie wil de schulden voor het herstel na de coronaschok overhevelen naar het Europese niveau. Ze kreeg daarvoor maandag de ideale voorzet uit Berlijn en Parijs. Maar de match is nog niet gespeeld.\n\nKanselier Angela Merkel en president Emmanuel Macron pleitten maandag samen voor een Europees herstelfonds van 500 miljard euro. Vooral de manier waarop het fonds wordt gefinancierd is apart. De Europese Commissie haalt het geld op de financiële markten op en doet daarvoor beroep op verhoogde marges in de Europese meerjarenbegroting en garanties van de lidstaten.\n\nNiet alleen de schulden worden Europees, ook de besteding van het geld. Merkel en Macron zien de uitgaven van dat herstelfonds als pure transfers naar de landen en de sectoren die het hardst getroffen zijn door de coronacrisis. Parijs en Berlijn spreken dus niet van leningen die terugbetaald moeten worden.\n\n1. Voorzet voor von der Leyen\n\nDe Duitse kanselier en de Franse president proberen zo een compromis te forceren tussen noord en zuid in Europa over de aanpak van de coronacrisis en de nieuwe Europese meerjarenbegroting. Ze doen dat, niet toevallig, een week voor de Europese Commissie haar ei legt over de begroting voor de volgende zeven jaar en het herstelfonds. De opties van de Commissie overlappen deels het Frans-Duitse plan, maar verschillen ook. Zo opteert Commissievoorzitster Ursula von der Leyen voor een 'combinatie van leningen en subsidies'.\n\nVon der Leyen kan de voorzet heel hard gebruiken. Er is unanimiteit nodig onder de lidstaten om te beslissen over zowel de begroting als het herstelfonds. Een Europese top in februari strandde op de kloof tussen het zuinige noorden en op Europese schuldobligaties beluste zuiden.\n\n2. De grote bocht van Merkel\n\nHet Frans-Duitse plan breekt wel met twee zware Duitse politieke taboes: het taboe op een Europees schuldeninstrument en dat op een transferunie. Berlijn draagt nu al met voorsprong het grootste deel van de Europese begroting. En Merkel wil niet buiten de lijntjes van de Europese verdragen kleuren. Gezamenlijke coronaobligaties zijn dus te riskant.\n\nHet is dan ook opmerkelijk dat de kanselier hier een historische bocht neemt. Ze kiest voor het tijdelijk verhogen van de Europese begroting en ze gaat akkoord met 500 miljard euro aan simpele transfers. Maar Merkel heeft haar redenen voor die ommekeer. Ze is er als de dood voor dat de euro en de interne markt deze crisis niet overleven.\n\n3. Een pro-Europese push\n\nZowel de as Merkel-Macron als de Europese Commissie wil het herstel koppelen aan meer Europese ambitie. Zo ligt de discussie over nieuwe financieringsbronnen, zoals een plastictaks, een vliegtuigbelasting of een klimaatheffing op de invoer van vervuilend staal, weer op tafel.\n\nDe Commissie zal immers op de kapitaalmarkten lenen omdat de lidstaten bereid zijn het plafond voor de Europese inkomsten in de Europese begroting te verhogen van 1,2 procent nu naar 2 procent. De lidstaten staan garant voor het opgehaalde geld, in functie van hun bruto binnenlands product. Het Europese herstelfonds, in de praktijk de Commissie, moet die financiële verbintenissen pas over een lange periode terugbetalen.\n\nHet voor het herstelfonds opgehaalde geld wordt 'gefrontloaded'. Alle geld, ook dat uit het herstelfonds, wordt gekanaliseerd via Europese programma's. De landen die het meest te lijden hadden onder de pandemie krijgen meer uit de pot. De verdeling gebeurt met duidelijke Europese prioriteiten: investeringen in vergroening en het duurzaam maken van de economie, in de digitale transformatie en in Europese weerbaarheid. Weerbaarheid betekent: zelf de meest kritische medicijnen produceren of gezonde bedrijven die in de problemen kwamen door de lockdown beschermen.\n\n4. Verschuiving van oost naar zuid\n\nOver de verhouding tussen leningen en subsidies in het Commissievoorstel is er nog geen duidelijkheid. Nederland, Oostenrijk, Zweden en Denemarken zijn niet te spreken over het Frans-Duitse subsidieplan. Maar kunnen ze zonder ruggensteun van Duitsland op hun strepen blijven staan?\n\nOok de Vlaams-nationalisten van de N-VA zijn geen fan van 'solidariteit zonder verantwoordelijkheid'. Minister van Financiën Alexander De Croo (Open VLD) vindt in het Frans-Duitse plan wel 'de ambitie die Europa vandaag nodig heeft'.\n\nDe moeilijkste klanten in het debat worden wellicht de Oost-Europese landen.\n\nIn het plan-von der Leyen heeft de Commissie meer controle over de besteding van de middelen. Bovendien moet een deal worden bereikt over het geheel van zowel meerjarenbegroting als het herstelfonds. De Commissie speelt een relatief kleine begroting van om en bij de 1,1 procent van het bruto nationaal inkomen van de Unie uit, om de noordelijken over de streep te krijgen.",Frans-Duitse voorzet toont contouren Europees herstelfonds,nl
7901,"Lotus Bakeries drijft zijn belang in de Britse fabrikant van gezonde repen Natural Balance Foods (NBF) op van 67,5 tot 97,9 procent.\n\nDe koekjesbakker heeft daarover een akkoord bereikt met Jamie en Creg Combs, de oprichters van NBF, die hun resterende aandelen bijna integraal verkopen.\n\nDe gebroeders Combs behouden een belang van 2,1 procent 'omdat ze deelgenoot willen blijven van het groeiverhaal van Natural Balance Foods', zegt Lotus in een persbericht.\n\nLotus stapte in 2015 in NBF, dat gezonde repen vervaardigt onder de merknamen Näkd en Trek. Jamie en Creg Combs blijven operationeel betrokken tot eind dit jaar. Gareth Dunne, operationeel directeur bij het bedrijf, wordt waarnemend algemeen directeur.",Lotus neemt Trek- en Nakd-fabrikant bijna helemaal over,nl
7902,"Nieuwe pikorde\n\nDe leden van Open VLD kozen niet alleen een nieuwe voorzitter, ze kozen ook een nieuw partijbestuur. En die verkiezing is een goede graadmeter voor de interne pikorde en interne machtsverhoudingen.\n\nAlexander De Croo kreeg de meeste stemmen (12.051) achter zijn naam, waardoor hij Maggie De Block van de troon stoot. Met 7.974 stemmen staat De Block op de derde plaats. Ze moet ook de nieuwe voorzitter voor laten gaan. Lachaert kreeg 9.078 stemmen.\n\nDe nummers vier en vijf Bart Somers (7.081) en Patrick Dewael (6.800) voelen de hete adem van Vincent Van Quickenborne (6.696) in hun nek. Gwendolyn Rutten kreeg 5.253 stemmen achter haar naam, waarmee ze een negende plek binnenhaalde. Achter haar volgt Francesco Vanderjeugd (5.153), de running mate van kandidaat-voorzitter Bart Tommelein.\n\nTommelein was geen kandidaat voor het partijbestuur, waardoor hij helemaal uit de boot valt. Els Ampe haalde met 3.440 stemmen net de 20ste plaats, waardoor zij wel rechtstreeks verkozen is in het partijbestuur.",Lachaert nieuwe voorzitter van diep verdeelde Open VLD,nl
7903,"Re/Max, de Amerikaanse vastgoedmakelaarsketen, wil tegen eind 2021 honderd vastgoedkantoren in België hebben. ERA en Century 21 krijgen er een te duchten concurrent bij.\n\nBelgië telt meer dan 10.000 erkende vastgoedmakelaars, goed voor 4.600 kantoren. De sector is zeer gefragmenteerd. Door de toenemende concurrentie, complexiteit en investeringen voor digitalisering dringt een fusie- en overnamegolf zich op. Voor Re/Max, op basis van het aantal vastgoedtransacties de grootste keten van residentiële vastgoedmakelaars ter wereld, is het een buitenkans om een stevige voet aan de grond te krijgen op de Belgische markt.\n\nRe/Max is in België nog vrij onbekend, maar is actief in 110 landen met 125.000 makelaars. In Europa alleen al zijn dat er 22.500, gespreid over 2.200 kantoren. In de EU zijn alleen Denemarken en België nog een blinde vlek. De Luxemburger Paul Foller, goed voor zeven vastgoedkantoren in Luxemburg en Duitsland, kreeg de master franchise om het Belgische netwerk uit te bouwen.\n\nDe Amerikaanse groep opent de komende weken in België haar eerste twee kantoren, in Etterbeek en Waterloo. Die staan model voor een roll-out de 'American way'. De standaardinrichting en -decoratie van elk kantoor, alsook de marketinginstrumenten, worden internationaal geproduceerd.\n\nIndividu\n\nDe keten speelt elke makelaar als individu én als wereldspeler uit. 'Op het bord 'te koop' vindt men niet alleen de merknaam Re/Max, maar ook de foto, de naam en de coördinaten van de makelaar. Via zijn website vindt men tegelijkertijd alle woningen die hij namens de groep kan aanbieden. Zijn territorium is niet beperkt tot zijn gemeente. De Belgische makelaar kan een woning aangebracht via een collega-makelaar in Spanje of Peru verkopen en delen in de commissie op de verkoop. Hij is niet gebonden aan een territorium', stelt Alain Dehaemers, Luxemburger en verantwoordelijk voor de uitbouw van het netwerk in België.\n\nDe groep droomt van snel honderd kantoren in België, het liefst tegen eind 2021. Dehaemers geeft toe dat het al mooi zou zijn als binnen 18 maanden 40 kantoren operationeel zijn. Over vijf à tien jaar wordt gemikt op 200 à 250 kantoren. Ter vergelijking: de andere twee Amerikaanse reuzen, ERA en Century 21, hebben respectievelijk 105 en 160 kantoren in België. Dewaele Vastgoed en Trevi, de grootste Belgische spelers, hebben een veertigtal kantoren.\n\nRe/Max Belgium lanceert een campagne om zo veel mogelijk vastgoedmakelaars te overtuigen bij hem aan te sluiten. In sommige landen verloopt de opmars opvallend snel. In Portugal verwierf de Amerikaanse groep in twaalf jaar een marktaandeel van 52 procent.\n\nDerde poging\n\nWaarom staat Re/Max in België nog nergens? 'België geldt als een zeer aantrekkelijke markt, maar door de drie talen, de drie regelgevingen... is het niet de eenvoudigste markt om aan te pakken', is het antwoord. Anciens zeggen dat Re/Max in 2004 en 2012 al probeerde in België een voet aan de grond te krijgen. De onzekerheid door de coronacrisis en de nood aan fusies en overnames zijn vandaag een extra troef.",Re/Max wil snel 100 vastgoedkantoren in België,nl
7904,"La République en Marche (LREM), de partij van de Franse president Emmanuel Macron, is haar volstrekte meerderheid in het parlement kwijt.\n\nDoor dissidentie in de linkervleugel van de partij zakte het aantal afgevaardigden van LREM in de Assemblée naar 288. Dat is net onder de grens van 289 zetels die nodig zijn voor een volstrekte meerderheid.\n\nDat betekent niet dat de president in de Assemblée geen bestuursmeerderheid meer heeft. De centrumpartijen Modem en Agir zitten nog altijd in de bestuurscoalitie en daardoor komt de meerderheid niet meteen in gevaar.\n\nOnder de noemer 'Ecologie, démocratie, solidarité' hebben 17 afgevaardigden zich verenigd. De meesten zijn afkomstig van LREM. De leider van de fractie is Matthieu Orphelin, een politicus die dicht bij de gewezen minister van Milieu Nicolas Hulot staat.\n\nDe fractie is de negende politieke groep en dat is het hoogste aantal fracties sinds het ontstaan van de Vijfde Republiek. Onder meer de bekende wiskundige Cédric Villani hoort tot de fractie.\n\nIn drie jaar trokken 26 LREM-afgevaardigden de deur achter zich dicht uit onvrede met het beleid van Macron. De politieke partij is pas in 2017 opgericht, het jaar waarin Macron verkozen werd tot president. Naast politici uit andere families zaten vooral veel mensen zonder politieke bagage in de partij.",Macron verliest nipt meerderheid,nl
7905,"Brussels Airport is zeer afhankelijk van het succes van Brussels Airlines.\n\nIn de Wetstraat groeit de frustratie over de afwachtende houding van Brussels Airport bij de redding van Brussels Airlines. 'Kan de luchthaven geen onderdeel zijn van een oplossing voor haar grootste klant?', luidt het.\n\nIn Duitsland is een deal nabij over de redding van Lufthansa, dat in geldnood zit door de coronacrisis. In ruil voor 9 miljard euro zou Berlijn een belang van 25 procent in de Duitse luchtvaartmaatschappij krijgen.\n\nDat kan gevolgen hebben voor de gesprekken over de redding van Brussels Airlines, Lufthansa's Belgische dochter. Maar over het Belgische luik is er - na de aankondiging van een sociaal plan en een forse inkrimping van de routes - nog altijd geen witte rook. Een week na het bezoek van Lufthansa-topman Carsten Spohr in Brussel staan de zenuwen over het dossier gespannen. En de Wetstraat kijkt nu ook naar Brussels Airport.\n\nKan de luchthavenuitbater geen onderdeel zijn van een oplossing voor zijn grootste klant, vragen meerdere bronnen in de Wetstraat zich af. ‘De vraag is gesteld aan Brussels Airport. Kunnen de passagierstaksen worden aangepast? Kan Brussels Airlines naar het voorbeeld van Swiss niet beter in de verf gezet worden als home carrier?’, zegt een bron.\n\nDe luchthaven heeft volgens meerdere bronnen nog niet geantwoord, wat tot wrevel leidt. ‘Er is heel wat frustratie over de trage houding van Brussels Airport.’\n\n40% Trafiek Brussels Airlines is goed voor 40 procent van de trafiek in Zaventem.\n\nEr zouden wel al rechtstreekse gesprekken geweest zijn tussen Brussels Airlines en Brussels Airport. In een presentatie die de directie van Brussels Airlines onlangs intern gaf, is sprake van 'het heronderhandelen van het contract met Brussels Airport'.\n\nDe nationale luchthaven is zeer afhankelijk van het succes van Brussels Airlines. De Belgische Lufthansa-dochter is goed voor 40 procent van de trafiek in Zaventem en creëert er zowel directe als indirecte werkgelegenheid. Als Brussels Airlines zes maanden niet vliegt, verwacht de luchthaven dit jaar minder dan 8 miljoen passagiers, een derde van vorig jaar. De ontwikkelingen rond de redding van de Belgische luchtvaartmaatschappij worden dan ook met grote belangstelling gevolgd in Zaventem.\n\nLange termijn\n\nBij de luchthaven zegt men niet op de hoogte te zijn van een vraag uit politieke hoek. 'Van een concrete vraag weet ik niets', reageert een woordvoerster. Nochtans bezit de federale regering 25 procent plus één aandeel van Brussels Airport. De woordvoerster onderstreept dat de luchthaven niet zomaar haar tarieven kan aanpassen voor één luchtvaartmaatschappij, hoe belangrijk die ook is. 'De tarieven liggen voor de lange termijn vast, zowel voor Brussels Airlines als voor de 63 andere maatschappijen die op Brussels Airport vliegen. We kunnen die niet zomaar aanpassen. Dat zou concurrentievervalsing zijn.'\n\n'We willen Brussels Airlines wel operationeel ondersteunen en mee bekijken hoe dat mogelijk is’, voegt ze eraan toe.\n\n350 miljoen euro Omzetdaling Brussels Airport verwacht een omzetdaling van 350 miljoen door het stilvallen van de activiteiten door de coronacrisis.\n\nDe luchthaven verwacht dit jaar een omzetdaling van 350 miljoen euro door het stilvallen van de activiteiten door de coronacrisis. CEO Arnaud Feist zei woensdag in La Libre dat hij eind dit jaar hoopt op de helft van de capaciteit te draaien. Het passagiersverkeer op de luchthaven is door de coronacrisis met 99 procent teruggevallen. Het goederenverkeer groeide in april, maar de inkomsten komen vooral van het passagiersverkeer.",Wetstraat misnoegd over getreuzel luchthaven in reddingsoperatie Brussels Airlines,nl
7906,"Eén foto van prinses Elisabeth die een broek draagt van RectoVerso veroorzaakte een stormloop op het jonge sportmodemerk van de onderneemster Camille Liebaert (27). Een opsteker voor het eeuwenoude maar door corona geplaagde textielbedrijf waar de jonge onderneemster de vijfde generatie van vormt.\n\nGroot was de verbazing toen Camille Liebaert woensdag de foto in de kranten zag van kroonprinses Elisabeth die aan het joggen was met een broek van haar modemerk RectoVerso. Als voorbereiding op haar start bij de Koninklijke Militaire School bleek ze de joggingbroek te dragen die de jonge onderneemster haar ooit cadeau had gedaan bij de lancering van het sportmerk RectoVerso. Dat richtte Liebaert een dik jaar geleden op, samen met haar vader, in de schoot van het 133 jaar oude familiebedrijf Liebaert.\n\nUitverkocht\n\n‘Vandaag is onze website ontploft’, reageert de 27-jarige Liebaert aan de telefoon. ‘Ik denk dat we dubbel zoveel verkocht hebben als normaal, hoewel de broek die de prinses droeg al van de vorige collectie dateert en uitverkocht was. We waren begin dit jaar met onze tweede collectie gestart en die liep goed. Cynisch om te zeggen, maar de lockdown is voor ons modemerk een zegen geweest.'\n\nOnze website is ontploft. Ik denk dat we dubbel zoveel verkocht hebben dan normaal. Camille Liebaert Brand manager Recto Verso\n\n'We hadden al een uitgebreide marketingcampagne lopen met bekende atleten, zoals de turnster Nina Derwael, als ambassadeurs. Daarnaast denk ik dat de algemene campagne ‘Koop Belgisch’ ons geholpen heeft. En vooral: tijdens de lockdown zijn heel veel mensen beginnen te sporten. Maar deze foto’s zijn natuurlijk de kers op de taart. Een prinses als ambassadrice, mooier kan je het niet dromen.’\n\nHet hele familiebedrijf heeft echter wel zwaar te lijden onder de coronacrisis. Veel van de kledingproducenten, waaronder het lingeriebedrijf Van de Velde, waarvoor het elastische stoffen en bandjes levert, schroefden hun bestellingen de voorbije weken noodgedwongen terug. ‘Dat textiel vormt zowat 95 procent van de omzet van het hele bedrijf.’\n\nVijf generaties\n\nHet familiebedrijf Liebaert achter RectoVerso gaat al vijf generaties terug. De betovergrootvader van Camille Liebaert richtte in Deinze een atelier op voor korsetterie en bretellen. In de loop der jaren evolueerde het bedrijf tot een belangrijke toeleverancier aan de lingeriesector. Het produceerde jarenlang de elastische stoffen en bandjes voor Marks & Spencer.\n\nHet idee voor het sportmodemerk ontstond een kleine twee jaar geleden bij een project met de Universiteit Gent om sporters beter te laten presteren, minder blessures te laten oplopen en sneller te laten recupereren. Dat leidde tot de oprichting van een klein confectieatelier voor leggings.\n\n‘Mijn vader liet toen een van onze stilistes bij wijze van experiment een eerste collectie ontwerpen met onze Nano Stitch Air-stoffen als basis. Dat zijn fijn gebreide stoffen die heel ademend zijn en snel drogen, geproduceerd met machines die het familiebedrijf ontwikkeld heeft. Hij had ook iemand nodig die de collectie kon afwerken en in de markt zetten. Dat zag ik helemaal zitten.’\n\nHandelsingenieur\n\nHoewel Liebaert handelsingenieur studeerde, voelde ze al snel dat ze creatief was aangelegd. ‘Ik ben in avondschool grafisch ontwerp gaan studeren en later ook fotografie en interieurinrichting. Vandaag werk ik ook zelf aan de collecties van RectoVerso, hoewel ze ontstaan met de input van de hele familie en veel medewerkers.’",‘Een prinses als ambassadrice? Mooier kan niet',nl
7907,"Via een private plaatsing verkoopt de projectontwikkelaar Immobel 800.000 eigen aandelen. Goed voor een operatie van ruim 50 miljoen euro.\n\nDe 800.000 aandelen van Immobel komen overeen met ongeveer 8 procent van het aandelenkapitaal. Enkel professionele beleggers kunnen woensdag inschrijven. Door operatie is de handel in het aandeel woensdagochtend opgeschort.\n\nMochten de aandelen geplaatst worden tegen de slotkoers van dinsdag, dan kan Immobel 56,8 miljoen euro vers geld ophalen. Maar doorgaans gebeurt een dergelijke transactie tegen een korting. De nieuwe aandelen hebben meteen recht op het dividend van 2,66 euro over het boekjaar 2019. Dat dividend wordt begin juni op de rekening gestort.\n\nGalle doet mee\n\nDoor de operatie - die volledig door Berenberg wordt uitgevoerd - zal het percentage vrij verhandelbare aandelen (freefloat) stijgen tot 37 procent. Hoofdaandeelhouder en CEO Marnix Galle neemt zelf ook deel aan de private plaatsing voor een bedrag van maximaal 2 miljoen euro. Voor de operatie had Galle een belang van 58,8 procent in Immobel. Hij krijgt geen voorrang bij de toewijzing van de aandelen.",Immobel slijt eigen aandelen,nl
7908,"Emmanuel Macron en Angela Merkel stelden hun plan met een videopersconferentie voor.\n\nDe Franse president Emmanuel Macron en de Duitse kanselier Angela Merkel zijn bereid samen een Europees herstelplan van 500 miljard euro te steunen. Die 'eenmalige krachtinspanning' zal als transfer vloeien naar landen en sectoren die het hardst getroffen zijn door de coronacrisis.\n\nDe Duitse bondskanselier Angela Merkel schaart zich achter een Europees plan om solidairder te zijn met Zuid-Europa. Ze ging na een videoconferentie met de Franse president Emmanuel Macron akkoord om een fonds van 500 miljard euro in de steigers te zetten, dat subsidies kan uitkeren aan landen die zwaar zijn getroffen door het coronavirus.\n\nNatuurlijk heeft Angela Merkel via video met Emmanuel Macro via videoverbinding gesproken. Maar in haar hoofd is ze naar Parijs gereden.' Frankfurter Allgemeine\n\nVoor Duitsland gaat het om een gevoelige beslissing, omdat er bij de bevolking veel tegenkanting is tegen transfers naar het armere Zuid-Europa. 'Uiteraard heeft Angela Merkel via video met Emmanuel Macron gesproken', schrijft de Frankfurter Allgemeine dinsdag, 'maar in haar hoofd is ze naar Parijs is gereden.'\n\nEU-budget\n\nMacron en Merkel geven zo een voorzet aan Europees Commissievoorzitster Ursula von der Leyen. Zij stelt volgende week een Europese meerjarenbegroting voor de volgende zeven jaar en een tijdelijk herstelfonds voor. De Commissie wil via een verhoging van de Europese begroting en met garanties van de lidstaten dat geld ophalen op de financiële markten.\n\nSchuldpapier\n\nMerkel en Macron hebben ook overlegd met de Nederlandse en Italiaanse premiers Mark Rutte en Giuseppe Conte. Rutte ligt het meest dwars in de discussie over Europese solidariteit. Conte pleit voor de uitgifte van gezamenlijk schuldpapier, maar Duitsland wil dat niet.\n\nVolgens Berlijn zou het gemeenschappelijke fonds Duitsland slechts beperkt aansprakelijk maken voor het herstelplan, waardoor het niet om gezamenlijk schuldpapier - eurobonds - zou gaan. De gevraagde dotaties van de lidstaten zijn bovendien eenmalig, benadrukt Merkel.\n\nEerste aanzet\n\nDe Duitse bocht betekent nog niet dat er een akkoord is met alle 27 EU-landen.'Het is niet onze taak de 27 lidstaten op één lijn te krijgen', aldus Macron. In de Europese instellingen wordt het plan alvast warm onthaald. Commissievoorzitter Ursula Von der Leyen en Charles Michel, voorzitter van de Raad reageerden opgetogen op het Frans-Duitse plan. Von der Leyen zegt dat het plan 'de omvang van de uitdaging erkent waarvoor Europa staat'. ECB-voorzitter Christine Lagarde noemde het 'doelgericht, ambitieus en welgekomen'.\n\nEen Europese top in juni moet een akkoord over de Europese meerjarenbegroting en een herstelplan opleveren, liefst via een fysieke ontmoeting in Brussel.\n\nN-VA tegen, Open VLD voor\n\nEr doemen twee problemen op: dat de Commissie geld leent. En dat er vervolgens meer transfers vloeien naar Zuid-Europa. De grootste tegenkanting tegen het voorstel wordt verwacht in Nederland, Oostenrijk, Denemarken en Zweden. Ze vinden dat de landen die van het herstelplan genieten, het geld moeten terugbetalen. Het moet met andere woorden gaan om een lening, geen subsidie.\n\nIn eigen land is ook de N-VA tegen. Voormalig minister van Financiën Johan Van Overtveldt (N-VA) vindt dat ons land zich moet aansluiten bij het verzet van Oostenrijk, Nederland, Denemarken en Zweden. 'Je kan niet ontkennen dat er solidariteit moet zijn, maar dat kan nooit volgehouden solidariteit zijn zonder dat verantwoording wordt afgelegd', zei Van Overtveldt dinsdag in De Ochtend op Radio 1. Daarom is de N-VA'er principieel tegen giften.\n\nFederaal vice-premier Alexander De Croo ziet in het voorstel net evenwicht tussen solidariteit en verantwoordelijkheid en verwelkomt het. Hij ziet er de ambitie in die Europa vandaag nodig heeft.\n\nItaliaanse rente zakt",Merkel steunt Europees herstelplan van 500 miljard,nl
7909,"De rioolmaatschappijen in Vlaanderen hebben hun inkomsten de jongste jaren stevig opgekrikt. Het bedrag dat ze via de waterfactuur innen, ligt nu een kwart hoger dan hun kosten.\n\nDe komende jaren zijn in Vlaanderen miljardeninvesteringen nodig om het rioleringsnet te vernieuwen. Om op die uitgaven te anticiperen rekenen rioolmaatschappijen nu al fors meer aan via de waterfactuur. In 2013 haalden ze net geen 270 miljoen euro uit de saneringsbijdrage die gezinnen en bedrijven via hun waterrekening betalen. Dat bedrag was in 2018 al met de helft opgelopen tot 403 miljoen euro. Daardoor is in zes jaar tijd een kloof ontstaan. De rioolmaatschappijen krijgen nu aanzienlijk meer inkomsten binnen dan dat ze kosten maken, blijkt uit een financiële doorlichting door de Vlaamse Milieumaatschappij (VMM).\n\nDe kosten en opbrengsten zaten in 2013 nog min of meer op hetzelfde niveau. Maar terwijl de kosten bleven hangen op 320 miljoen euro, stegen de opbrengsten tot 438 miljoen euro (zie grafiek). In zes jaar tijd ontstond zo een boekhoudkundig overschot van 37 procent. Meerdere maatschappijen zitten aan een kostendekkingsgraad van meer dan 150 procent en in een uitzonderlijk geval zelfs 200 procent.\n\nSchermvullende weergave ©Mediafin\n\nNochtans zijn rioolbedrijven zoals het Gentse Farys (AquaRio), het Limburgse Inter-Aqua en het Antwerpse Rio-link niet bedoeld om winst te maken. Ze zijn in handen van groepen van gemeenten die de rioleringsuitgaven vooral via de waterfactuur doorrekenen aan de consument. De VMM moet toezien dat niet meer kosten worden aangerekend dan nodig en dat het geld niet voor andere zaken wordt gebruikt, zoals voor de bouw van een sporthal.\n\nToch vindt de VMM niet dat de rioolinkomsten problematisch oplopen. ‘We zien geen alarmerende tekenen dat middelen opgepot worden’, zegt Peter Aelterman, diensthoofd riolering bij de VMM. ‘De operationele kasstromen tonen dat de inkomsten gebruikt worden om de investeringen en het onderhoud van het rioolnet te financieren. Daarnaast moeten rioolbeheerders ook een stuk lenen, zoals dat past in de normale bedrijfsvoering.’\n\nOverschotten\n\nDat de rioolmaatschappijen ondertussen met ‘marges’ werken waar zowat ieder privaat bedrijf jaloers op zou zijn, noemt Aelterman vooral een boekhoudkundige kwestie. De inkomsten uit de saneringsbijdrage krijgen de rioolbeheerders onmiddellijk binnen, terwijl de meeste hun investeringskosten via afschrijvingen over meerdere decennia uitspreiden. ‘Als een project af is, wordt de kostprijs daarvan ieder jaar maar voor een vijftigste of soms zelfs een vijfenzeventigste in de boeken opgenomen. Dat de investeringskosten zo trager doorsijpelen dan de inkomsten, verklaart waarom de kostendekkingsgraad boven 100 procent zit.’\n\nDe toename van de kostendekkingsgraad is een aandachtspunt. We zitten op het punt waarop die stilaan weer zou moeten dalen. Peter Aelterman Diensthoofd riolering VMM\n\nDe VMM verwacht dat de overschotten beetje bij beetje verdwijnen en dat de reserves weer afnemen. Uit eerdere ramingen bleek dat 9 miljard euro aan investeringen nodig is om in heel Vlaanderen het rioolnet op punt te stellen. Die investeringen zullen steeds zwaarder doorwegen, waardoor het inkomstensurplus weer zal slinken. ‘Het is niet de bedoeling dat structurele overschotten opgebouwd worden’, zegt Aelterman. ‘De toename van de kostendekkingsgraad is voor ons dan ook een aandachtspunt. We zitten op het punt waar die stilaan weer zou moeten dalen.’\n\nDe toename van de rioolinkomsten is vooral het gevolg van de hogere saneringsbijdrage die de Vlaming op zijn waterfactuur betaalt. Die bijdrage maakt 92 procent uit van de totale inkomsten van de rioolmaatschappijen. Om te anticiperen op hogere kosten werd in 2015 het maximumtarief voor de gemeentelijke saneringsbijdrage met ruim een kwart opgetrokken. Bovendien zijn steeds meer gemeenten opgeschoven naar dat tarief. Het resultaat is dat de rioolbeheerders nu voor iedere Vlaming jaarlijks 62,5 euro halen uit de waterfactuur, terwijl de totale kosten nog altijd maar 50 euro bedragen.\n\nHogere investeringen\n\nRioleringsprojecten worden pas na de oplevering afgeschreven over minstens 30 jaar. De kosten worden daardoor pas later zichtbaar in de boekhouding. Carl Heyrman Directeur Aquaflanders\n\nCarl Heyrman, de directeur van Aquaflanders, de federatie van rioolbeheerders, ziet daarin geen signaal dat overdreven reserves worden opgebouwd. ‘Je moet de kostendekking over een langere termijn bekijken. Rioleringsprojecten kennen een doorlooptijd van verschillende jaren en pas na de oplevering worden ze afgeschreven over minstens 30 jaar. De kosten worden daardoor pas later zichtbaar in de boekhouding.’\n\nOmdat de komende jaren almaar meer geïnvesteerd moet worden in het rioolnet, verwacht Aquaflanders dat op termijn eerder tekorten dan overschotten ontstaan. De Vlaamse rioolmaatschappijen en gemeenten plannen de komende vijf jaar over een afstand van 2.300 kilometer nieuwe en hernieuwde riolering aan te leggen. Tot eind 2024 is daarvoor 3,4 miljard euro uitgetrokken, 1,1 miljard euro meer dan in de periode 2014-2018. Aquaflanders benadrukt dat het geld uit de waterfactuur volledig gebruikt wordt voor die investeringen.",Spaarpot voor riolen drijft waterfactuur omhoog,nl
7910,"Vrijdag zit de onderwijswereld samen om een uitbreiding van de heropstart van de scholen te bespreken. Als het van het katholiek onderwijs afhangt, krijgen de scholen de autonomie om zelf te beslissen wat voor hen haalbaar is binnen het veiligheidskader.\n\nVrijdag zit het onderwijsveld weer samen aan tafel. Samen met Erika Vlieghe, de voorzitster van de expertengroep GEES, evalueren minister van Onderwijs Ben Weyts (N-VA), de koepels en de sociale partners de eerste week na de voorzichtige heropstart. Afhankelijk van wat de scholen aankonden, mochten in het basisonderwijs het eerste, het tweede en het zesde leerjaar opstarten. In het secundair kwamen enkel de laatstejaars naar school. Volgens alle signalen verliep de heropstart goed. Daarom wordt verwacht dat die na vrijdag naar andere leerjaren wordt uitgebreid.\n\nWe moeten het opvangprobleem structureel oplossen, want dit gaat ten koste van het onderwijs en dat blijft onze primaire opdracht. Lieven Boeve Topman katholiek onderwijs\n\nZeker voor de kleuters komt er wellicht een versoepeling. Voorlopig zijn de kleuterklassen nog niet opgestart, maar mogen de kleuters van uit huis werkende ouders wel naar de opvang. Vorige week werd beslist dat tot 20 kleuters samen in de opvang mogen en dat ze onderling ook geen afstand hoeven te houden. Daarmee is de voorzet gegeven om de kleuterschool volgens de gewone regels te heropenen. Weyts benadrukte de afgelopen weken ook meermaals dat de kleuters als eersten in aanmerking komen voor een uitbreiding.\n\nBubbels blijven\n\nMaar ook in het basisonderwijs is de hoop gewekt dat meer mogelijk is dan nu. Volgens virologen kunnen alle leerlingen onder twaalf jaar terug naar school, op voorwaarde dat ze in kleine bubbels blijven. Knelpunt: veel scholen geven aan dat een uitbreiding enkel nog kan als de veiligheidsmaatregelen versoepelen. De regel is nu dat kinderen bubbels van maximaal 14 leerlingen moeten vormen. Het is onwaarschijnlijk dat daarvan wordt afgeweken. Het gevolg: scholen kunnen per dag maximaal de helft van hun leerlingen laten komen. Voor scholen met kleine lokalen of weinig personeel is dat zelfs minder.\n\nWe willen het aan de autonomie van de school overlaten om te bekijken of het haalbaar is ook andere leerjaren naar school te halen. Lieven Boeve Topman katholiek onderwijs\n\nOm ruimte te maken voor nieuwkomers wordt mogelijk de regeling voor wie nu al naar school gaat wat teruggeschroefd. Lieven Boeve, de directeur-generaal van Katholiek Onderwijs Vlaanderen, pleit ervoor alle leerlingen de kans te geven om minstens deeltijds even terug naar school te gaan voor het einde van dit schooljaar, desnoods door een stukje af te nemen van de dagen dat de huidige leerjaren naar school kunnen gaan. Ouders moeten zich dus mogelijk nog eens herorganiseren.\n\n‘We willen het aan de autonomie van de school overlaten om te bekijken of het haalbaar is ook andere leerjaren naar school te halen’, zegt Boeve. ‘We hebben nood aan een helder kader van wat door de virologen als veilig beschouwd wordt, maar de scholen moeten dat kunnen invullen vanuit hun eigen context en mogelijkheden.’\n\nLeidt dat niet tot chaos tussen de scholen? ‘Directeurs met grote schoolgebouwen willen niet liever dan een uitbreiding’, zegt Boeve. ‘Terwijl scholen die hun groepen nu al in drie of vier moeten delen schrik hebben dat verwachtingen worden gewekt die ze niet kunnen inlossen. In beide gevallen moet de directie kunnen kiezen in functie van wat voor haar school veilig en haalbaar is.’\n\nOpvang\n\nEr wordt van alles gedaan om de economie te boosten, maar tegelijk gelden zeer strikte veiligheidsvoorschriften voor het onderwijs. Jonas De Raeve Adviseur onderwijs Voka\n\nVoor de ouders blijft het dus ook in juni puzzelen geblazen. Daar komt bij dat de opvang voorlopig enkel gegarandeerd is voor wie uit huis werkt. Vanuit het onderwijs wordt steeds luider gevraagd die opvang over te laten aan de steden en gemeenten. Boeve pleitte er vorige week voor een limiet te zetten op de schoolopvang als dat nodig is om de onderwijsactiviteiten te kunnen hervatten, maar volgens Weyts kan dat niet en blijven de scholen de eindverantwoordelijke. Lokale besturen kunnen waar mogelijk wel bijspringen. ‘We moeten het probleem van de opvang structureel oplossen, want dit gaat ten koste van het onderwijs en dat blijft onze primaire opdracht’, zegt Boeve.",Onderwijs wil iedereen nog even op schoolbanken krijgen,nl
7911,"De appartementenbusiness van de familie Degroote uit Oostende zal snel de lockdown te boven komen. De hoteltak wacht een langere revalidatieperiode. Om rendabel te blijven openen de vijf luxehotels in Brugge 'gefaseerd'.\n\nTwee maanden geleden was er ook voor de Groep Degroote geen vuiltje aan de lucht. De omzet was in een jaar met 50 procent gestegen tot 106 miljoen. Drie kwart werd gerealiseerd met de verkoop van 240 nieuwbouwappartementen. De vijf hotels met 370 kamers, goed voor een derde van alle luxekamers in Brugge, waren vorig jaar goed voor een omzet van 22 miljoen euro en een bezettingsgraad van 86 procent. Met een groepsebitda van 32 miljoen euro en een nettowinst van 23 miljoen euro deed de groep veel concullega’s blozen.\n\nVandaag zijn de kaarten grondig door elkaar geschud. Zowel de vastgoed- als de hoteltak moet opnieuw op gang worden getrokken. De broers David, Jan en Pieter stropen de mouwen op. Van de 200 medewerkers is de helft tijdelijk werkloos.\n\nInhaalbeweging\n\nNormaal verkoopt Degroote 20 appartementen per maand. ‘Tijdens de lockdown werd via digitale weg nog 25 procent van het gewone volume gehaald.' De 10 miljoen euro die Degroote aan vastgoedomzet heeft verloren, haalt de groep dit jaar nog moeilijk in. Deze week kon de klassieke verkoop weer beginnen. ‘We zien de jongste twee weken dubbel zo veel aanvragen als voordien. Een deel is een inhaalbeweging. Juni wordt de maand van de waarheid.’ De eerste kopers zijn goed voorbereid. Ondanks de mondmaskers tekenen sommigen al bij het eerste contact.\n\nDavid Degroote maakt zich weinig zorgen over het kustvastgoed. Dicht bij huis wordt het nieuwe normaal. Precies daarom wordt het herstel van de hoteltak een ander verhaal. ‘Zolang er geen vaccin is, is een herstel in ons luxesegment niet realistisch. Met wie vullen we 370 luxekamers? 15 procent van ons cliënteel komt uit België, 55 procent uit de rest van Europa, de rest is intercontinentaal.'\n\nHet aantal Belgen deze zomer verdubbelen zou al een prestatie zijn. 'De Europeanen zien we niet terug voor september, de niet-Europeanen wellicht nog later. De Belgische virologen hebben misschien gelijk met hun manier van tellen, maar het relatief zeer hoge aantal Belgische doden in scheve internationale vergelijkingen is niet bevorderlijk voor een snel herstel van het hoteltoerisme.'\n\nGefaseerd\n\nDe groep heropent vanaf half juni haar hotels gefaseerd, te beginnen met het vlaggenschip Dukes' Palace. Met die aanpak wordt gehoopt het omzetverlies in de hotels dit jaar tot 8 miljoen euro te beperken en break-even te draaien.\n\nBetekent dat dat de Belgische hotels deze zomer massaal sluiten? ‘Niet noodzakelijk. Zeker niet de familiale hotels. Die rekenen anders. Als ze maar uit hun dagelijkse kosten komen. Bij professionele groepen gaat drie kwart van de cashflow naar de afschrijvingen of de huur.'\n\nOvernames\n\nDe broers Degroote geloven rotsvast in het herstel. ‘Nog niet zo lang geleden zeiden we tegen elkaar dat het tijd is voor nog eens een crisis, zodat de multiples voor overnames weer op een aanvaardbaar niveau komen. Wat we nu hebben gekregen, is niet dat wat we toen bedoelden’, grijnst David Degroote.","'Zolang er geen vaccin is, lijdt de hotelbusiness'",nl
7912,"Emmanuel Macron is drie jaar aan de macht in Frankrijk en maakte al vier crisissen mee. De coronacrisis brengt de president in nauwe schoentjes. Wordt dit zijn Waterloo of is er nog politieke toekomst in 'le monde d'après'?\n\n'Emmanuel Macron, de meest vervloekte van alle presidenten', kopte de Franse krant Le Figaro. Sinds de oprichting van de Vijfde Republiek hebben Franse presidenten altijd te maken gehad met contestatie en crisissen, maar Macron heeft de twijfelachtige eer van de ene crisis naar de andere te gaan.\n\nDrie jaar geleden kwam hij aan de macht als de achtste president van de Vijfde Republiek. Als neofiet kreeg hij het voordeel van de twijfel van de kiezer. Macrons hervormingsdrang en zijn uitgekiende campagne brachten hem aan de macht en deden de traditionele partijen in de lappenmand belanden. 'Wat we maandenlang hebben gedaan, is zonder voorgaande, zonder gelijke', zei hij in 2017 in zijn overwinningsspeech aan de piramide van het Louvre. Dat bleek achteraf maar al te waar.\n\nHervormingen\n\nDe president had bij zijn aantreden een prestigieus programma. Hij wilde Frankrijk met een reeks hervormingen de 21ste eeuw binnenloodsen. 'Onze prioriteit is niet aan de macht te blijven, maar dingen te doen', klonk het onveranderlijk.\n\nHet ging niet zoals Macron had gehoopt. Vanaf juli 2018 ging het mis en bleef het fout gaan. Eerst was er de affaire-Benalla, de lijfwacht die zijn boekje ver te buiten ging en ongeziene privileges had. 'Een storm in een glas water', oordeelde Macron.\n\nVeel zekerheden en overtuigingen zijn weggeveegd. Emmanuel Macron Franse president\n\nDe echte storm kwam met het protest van de gele hesjes. Die protestbeweging leek, net als de president zelf, uit het niets te komen. Ze begon als verzet tegen de milieubelasting op diesel, maar groeide uit tot de grootste en gewelddadigste protestbeweging sinds de Tweede Wereldoorlog.\n\nDe beroemde Avenue des Champs-Elysées werd een slagveld. De president werd in het defensief gedwongen. Het 'grote nationale debat' was zijn antwoord van om met de grommende bevolking om te gaan.\n\nNaadloos veranderde dat sociale protest in een stakingsbeweging tegen zijn pensioenhervorming. Macrons onverzettelijkheid leidde tot de langste staking ooit. En dat wil wat zeggen in Frankrijk.\n\nTerwijl dat conflict nog nasmeulde, sloeg de coronacrisis toe. In Frankrijk hield het virus lelijk huis. De regering ging over tot draconische maatregelen. De sanitaire noodtoestand werd afgekondigd. De gezondheidszorg hield nipt stand en maatregelen als tijdelijke werkloosheid moesten de economische pijn verzachten.\n\nWantrouwen\n\nMaar ook nu bleef het wantrouwen groot. Een meerderheid van de Fransen vindt niet dat hun president tegen de crisis is opgewassen. Opvallend is dat premier Edouard Philippe meer vertrouwen inboezemt, wat de relatie tussen president en premier niet ten goede komt.\n\nDe reeks van crisissen heeft het hervormingsprogramma van de president overhoop gegooid. De pensioenhervorming is sine die uitgesteld, andere hervormingen eveneens. En door de coronacrisis is er geen weg meer terug naar de oude toestand.\n\nDe ravage van de coronacrisis is groot. Er zijn al meer dan 28.000 doden te betreuren en economisch is Frankrijk in een zeer zware recessie beland.\n\nOpnieuw uitvinden\n\nVoor de president is het nu de opdracht zichzelf opnieuw uit te vinden en een nieuw politiek traject te vinden. 'Veel zekerheden en overtuigingen zijn weggeveegd. De wereld na de crisis zal niet meer lijken op die van gisteren', verklaarde hij onlangs tijdens een tv-toespraak. Hij beloofde 'alle gevolgen' van de coronacrisis in rekening te brengen.\n\nPolitieke waarnemers zijn voor één scenario heel erg beducht: als de positie van Macron tegen de volgende stembusslag te verzwakt is, kan de weg naar het presidentschap wel eens wagenwijd openliggen voor de extreemrechtse Marine Le Pen.\n\nHet roer omgooien, zoals Macron belooft, is een vergaande stap. Vooral omdat hij verkozen is met een programma dat hij nu kennelijk wil achterlaten. In theorie kan Macron het parlement ontbinden en nieuwe verkiezingen uitschrijven. Dat is een riskant scenario. Vervroegde verkiezingen kunnen zijn meerderheid in de Assemblée breken.\n\nEen grondige regeringsherschikking is een andere uitweg. Premier Philippe ligt sowieso niet goed bij een groot deel van Macrons partij. En de demarche zou een einde maken aan de spanning die nu tussen beide beleidsmannen heerst. Sommige parlementsleden dromen nog van een 'grote coalitie' naar Duits model, maar politiek lijkt Frankrijk daar niet klaar voor.\n\nMarine Le Pen\n\nWel hoopt de president een brede meerderheid te vinden voor een nieuw politiek project. Hij weet dat hij politiek alleen een kans heeft als de toestand min of meer weer normaal wordt. Zelfs dan wordt het een moeilijke evenwichtsoefening om een Waterloo te voorkomen.","Corona, de crisis te veel voor Macron?",nl
7913,"Facebook-topman Mark Zuckerberg ziet de productiviteit niet dalen nu mensen door corona van thuis uit werken.\n\nOok na de coronamaatregelen gaat Facebook haar medewerkers toestaan om van thuis uit te werken.\n\nDe socialmediagigant wil ook meer personeel aannemen dat altijd op afstand zal werken. Op die manier kan het bedrijf ook technologisch talent aanwerven in steden waar Facebook geen kantoren heeft.\n\nMogelijk zal binnen vijf tot tien jaar de helft van het personeel van Facebook permanent op afstand werken Mark Zuckerberg CEO Facebook\n\nTopman Mark Zuckerberg zei in een interview dat mogelijk de helft van al het personeel van Facebook binnen vijf tot tien jaar permanent op afstand zal werken. De ervaringen met lockdowns en thuiswerken laten volgens hem zien dat de productiviteit van personeel daar niet onder lijdt.\n\nFacebook sloot zijn hoofdkwartier in het Californische Menlo Park begin maart als voorzorgsmaatregel tegen coronabesmettingen. Het bedrijf, dat eind maart wereldwijd 48.000 mensen in dienst had, gaf medewerkers eerder al de mogelijkheid om tot het einde vanuit huis of een andere alternatieve locatie te werken.",Facebook maakt van thuiswerk het nieuwe normaal,nl
7914,"Eerder werd al uitstel verleend aan gezinnen voor de afbetaling van hun hypothecair krediet. 'Niet alleen de afbetaling van een hypotheek maar ook van kleinere aankopen op krediet, zoals een auto of wasmachine, kunnen financieel zwaar doorwegen voor wie door de coronacrisis minder verdient. Het is cruciaal voor onze economie om deze mensen en hun koopkracht optimaal te beschermen', zegt Kamerlid Leen Dierick (CD&V).\n\nConcreet voorziet de tekst van PS en CD&V dat de kredietverlener op vraag van de kredietnemer uitstel van betaling moet verlenen voor een termijn van maximum drie maanden, die eenmalig met nog eens drie maanden kan worden verlengd.",Betalingsuitstel consumentenkrediet mogelijk,nl
7915,"Karen Keygnaert (48) is chef van haar eigen restaurant Cantine Copine in Gent.\n\nAls een culinaire voyeur snuffelen we rond in de koelkast van topchefs in quarantaine. Wat eten ze met hun gezin? Wat zijn un vreemde ‘goestingskes’? En wat hebben ze gehamsterd? Vandaag: Karen Keygnaert, chef van haar eigen restaurant Cantine Copine.\n\nKaren Keygnaert (48) volgde een architectuuropleiding toen ze besefte dat haar dromen elders lagen. Ze was chef bij De Herborist en A’Qi*, voordat ze met Cantine Copine haar eigen zaak oprichtte. Ze gaf haar Michelinster bij A’Qi op om een laagdrempeliger parcours te kunnen bewandelen.\n\nCantine Copine Steenkaai 34S, 8000 Brugge tel. 0470/97.04.55\n\nIn Gent woont ze halftijds samen met haar vriend en is tijdens de lockdown dus vaak alleen. Ze maakt zich zorgen over de financiële gevolgen van de crisis en snakt ernaar om weer in haar keuken te duiken. Om het contact met de klanten niet te verliezen biedt ze één keer per week takeaway aan.\n\n'Dit is een financiële ramp, maar ik zie het ook als een persoonlijk cadeautje.' Karen Keygnaert\n\nHeb je de koelkast opgeruimd voor de foto?\n\n‘Er staan sowieso altijd veel potjes in waarvan de datum overschreden is, zoals confituur en chutney. Die heb ik gisteren allemaal weggegooid.’\n\nWat moet er altijd in de koelkast zitten?\n\n‘Griekse yoghurt en boter. Ik kan geen brood eten zonder boter.’\n\nWat voor koelkast staat er in je keuken?\n\n‘Een Haier van tien jaar oud. Een gemakkelijk model met twee laden als diepvries.’\n\nHoe beleef jij de crisis?\n\n‘Met een dubbel gevoel. Dit is een financiële ramp, maar ik zie het ook als een persoonlijk cadeautje. Voor het eerst in 25 jaar heb ik tijd voor mezelf.’\n\nJe bent door de lockdown meestal alleen. Hoe ziet je dag eruit?\n\n‘Er is structuur. Ik sta op om 9 uur, ontbijt en lees de krant. Om 10 uur begin ik aan het taakje van de dag. Ik heb al de grote schoonmaak gedaan in de keuken, de muren afgewassen in de living en de berging geschilderd. Om 15 uur lees ik een boek. ‘s Avonds kook ik en pas daarna mag ik van mezelf op Netflix.’\n\nWat kook je in deze periode?\n\n‘Vaak maak ik een grote pot spaghettisaus, waar ik dan drie dagen van eet.’\n\nDenk je na over een nieuwe formule in het restaurant?\n\n‘Eind vorig jaar hebben mijn souschef en ik het concept al helemaal aangepast. We staan eigenlijk gewoon te popelen om opnieuw te beginnen.’\n\nLoont het om één keer per week takeaway aan te bieden?",Hoe overleeft topchef Karen Keygnaert de lockdown?,nl
7916,"Uit de beeldenweelde van de week kiest Rik Van Puymbroeck een foto of reeks die een moment onze aandacht verdient.\n\nDeze woorden schrijvend, klinkt een liedje van Bill Withers op de achtergrond en het past bij deze foto. Ook al is Mikhail Stepulev geen veteraan van Vietnam en verloor hij zijn arm niet. Maar oorlog is oorlog en oorlog is overal onwezenlijk. Zo zingt Bill Withers voor Mikhail Stepulev: ‘If you’re like me, you’ll remember it like anybody remembers any war. One big drag.’ Op dat slepende ritme kun je dansen, op die ene tegel, of op dat aandoenlijk stukje beton, zo vlak bij die barst. Stilletjes heen en stilletjes weer leidt Mikhail het meisje, zoals in zijn beste dagen. Denkend, met de zanger, ‘about young guys who were like I was when I was young.’\n\nHet kleurrijke spandoek wenst Mikhail en al die andere veteranen een mooie herdenkingsdag, 75 jaar na de overgave van Duitsland in de Tweede Wereldoorlog. De oorlog stopt nooit, maar het is toch goed te herdenken en Mikhail Stepulev deed dat in het Russische Tara, zoals Lou Myers in Londen, Seman Kleinmann in Berlijn en Pavel Yakovenko in Horlivka. Iedereen soldaat, ieder zijn oorlog, ieder zijn leed, ieder zijn wonden, ieder zijn verhaal. Misschien dansen Mikhail en zijn meisje wel op de Kijé-suite van Prokofjev. Ieder zijn muziek. Ieder zijn troost.\n\nOver fotografie zijn boeken volgeschreven, al dan niet geïllustreerd met foto’s, maar aan het einde komt het toch neer op smaak. Zoals bij muziek, kunst, boeken, tv-programma’s, interieurs en eten. Niets is beter dan iets anders. Ieder zijn goesting. Dus waarom dan deze foto? Om Mikhail, zijn medailles, zijn hand op haar rug, het beton, de barst, het spandoek als decor, de dj, het licht, het tafeltje, het meisje met de jurk.\n\nOp repeat bleef Bill Withers ondertussen zingen. Het liedje heet ‘I Can’t Write Left Handed’ en met al die hoofdletters (zo gaat dat bij liedjes) herdenkt de sinds kort betreurde zanger al die helden. Die van 1918, die van 1945, die van Vietnam en die van dit jaar.",Het fotomoment | Mikhail opent de dans,nl
7917,"Marcel Broodthaers is nooit ver weg in de eerste grote tentoonstelling van de Belgische Jacqueline Mesmaeker (91) in Bozar. Ze gebruikt tal van dagelijkse voorwerpen, maar haar kunst is niet in één oogopslag te vatten.\n\nVideo’s, foto’s, installaties en aquarellen: ze maken allemaal deel uit van het poëtische universum van Jacqueline Mesmaeker.\n\nBij alles wat ze maakt of haar kunstuniversum binnentrekt, geldt in het levende theater van Mesmaeker: ze gaat op zoek naar poëzie in het alledaagse.\n\nHet Reina Sofia in Madrid bezit werken van de 91-jarige, die kunstkenners weleens ‘de Belgische Louise Bourgeois’ noemen. Toch is ze in ons land nauwelijks bekend. Dat komt door haar levenslange weigering in het commerciële kunstcircuit mee te draaien. En ook omdat haar kunst niet met één oogopslag te vatten is.\n\n‘Het is mogelijk dat een toeschouwer het nauwelijks ziet’, schrijft Saskia De Coster over dat laatste in de bezoekersgids van ‘Ah, quelle aventure!’.\n\nDat gevoel van ongrijpbaarheid geldt voor het hele oeuvre van Mesmaeker, maar waarschijnlijk heeft de schrijfster het hier over het werk ‘Melville 1891’ in de laatste zaal in Bozar. In een donkere ruimte kijken we op een zwart-witbeeld van wemelende bloemen en een zwevende maquette van een boot. Wat die schipbreuk in de wolken juist betekent? Geen idee. Maar wat een sensationeel mysterie.\n\nDe zee\n\nSchepen en water zijn terugkerende thema’s. De video-installatie ‘Antipodes’ visualiseert de Stille Oceaan via een omgekeerd geprojecteerde Noordzee. Het beeld is gebaseerd op de gedachte dat we in de Stille Oceaan belanden als we vanuit België een speld door de wereldbol prikken.\n\nSchermvullende weergave ©katrijn van giel\n\nOok de raadselachtige aquarellenreeks ‘Mer’ uit 1978 heeft de tand des tijds moeiteloos overleefd. Een ander hoogtepunt uit haar zee-oeuvre is een kleurenlitho van een marineschilderij. Mesmaeker legde hem in Bozar gewoon op een wit tafeltje onder zes marmeren stenen. Tegen de muur plakte ze de tekening waarop de litho lijkt geïnspireerd.\n\nDat laatste deed ze zelf en was een ingeving van het moment volgens curator Luk Lambrecht. Hetzelfde gebeurde toen de kunstenares bij de opbouw maandagavond de installatie ‘La Serre de Charlotte et Maximilien’ bestudeerde, een werk uit 1977 dat ze kwijt was en herdacht. Het kunstwerk stelt een serre voor uit gerecupereerd serreglas en bamboe.\n\nIn een benedenhoek reflecteert een projectie van Mickey Mouse tegen het glas. Waarom de impulsieve ingreep? Omdat ze in haar hoofd paste bij de Horta-architectuur van Bozar.\n\n‘Haar werk is ongrijpbaar, zoals zand dat tussen de vingers glijdt’, zegt Lambrecht. Samen met zijn collega Lieze Eneman van cc Strombeek bedacht hij de opstelling van de zesendertig werken in drie delen.\n\nJacqueline Mesmaeker was een laatbloeier in de kunstwereld. Ze begon in de jaren 60 als styliste en interieurarchitecte en werkte zelfs even als vormgeefster bij het grootwarenhuis Innovation.\n\nHet eerste deel legt zich toe op de relatie van haar kunstpraktijk tot taal en literatuur. Her en der bots je op parallelle kolommen van woorden. Ze bestaan vooral uit ‘gewone’, alledaagse woorden, met af en toe een woordspelletje zoals een alliteratie.\n\nIn het tweede deel ligt de nadruk op objecten uit haar eigen leefwereld en talrijke verzamelingen: postkaarten van vrienden, uitnodigingen voor vernissages, en zelfs een nabootsing van een muur van haar appartement in Elsene. Bij de confrontatie van haar absurde taaloefeningen en het mysterieuze gebruik van dagelijkse objecten denk je onvermijdelijk aan haar generatiegenoot Marcel Broodthaers.\n\nToch blijven haar ondoorgrondelijke aquarellen en video’s het langst hangen. Bij alles wat ze maakt of haar kunstuniversum binnentrekt, geldt in het levende theater van Mesmaeker: ze gaat op zoek naar poëzie in het alledaagse. Of zoals ze zelf zegt: ‘Ik wil een tipje van de sluier van de doordeweekse wereld om ons heen oplichten. Het bijna onzichtbare tonen en delen met een kijker.’\n\nJan Hoet\n\nJacqueline Mesmaeker was een laatbloeier in de kunstwereld. Ze begon in de jaren 60 als styliste en interieurarchitecte en werkte zelfs even als vormgeefster bij het grootwarenhuis Innovation.\n\nIn de jaren 70 studeerde ze kunst bij. Ze was al 45 toen ze met haar eerste werken naar buiten kwam. Jan Hoet nam haar in 1980 op als een van de weinige vrouwen in zijn tentoonstelling ‘Kunst in Europa na ‘68’.\n\nSchermvullende weergave ©katrijn van giel\n\nMaar een grote doorbraak bleef uit. Volgens curator Lieze Eneman kan het feit dat ze een vrouw was daar iets mee te maken hebben. Zelf ontkende Mesmaeker dat onlangs in een interview: ‘De strijd voor gelijkheid tussen mannen en vrouwen steun ik zeker, maar het is niet mijn strijd geweest. Mannen hebben mijn plaats niet ingepikt of me uitgewist. Ik was heel erg op mezelf.’\n\nHaar werk vraagt ook veel consideratie van de kijker. Misschien ligt het daar ook aan? Eneman knikt: ‘Weinig kunstenaars verwerken hun persoonlijke leven op zo’n intense manier met hun werk. Haar werk is ook nooit af, zelfs niet nu ze 91 is.’",Jacqueline Mesmaeker in Bozar: het bijna onzichtbare tonen,nl
7918,"De bedrijfsdata-expert Graydon berekende onlangs dat een kwart van de Belgische ondernemingen te krap bij kas zit om zonder problemen de activiteiten weer op te starten na de stilstand door het uitbreken van de corona-epidemie. De overheidssteun die verschaft wordt, volstaat in de meeste gevallen niet, waardoor er elders geld moet worden bijgetankt.\n\nHet is een mogelijkheid een beroep te doen op de aandeelhouders, maar kapitaalverhogingen voor een onderneming die het water aan de lippen staat, zijn doorgaans niet populair. Meer voor de hand ligt dat er geld wordt geleend.\n\nOmdat banken in de huidige omstandigheden niet laaiend enthousiast zijn om kredieten aan bedrijven toe te kennen, kwam minister van Financiën Alexander De Croo (Open VLD) op de proppen met zijn ‘bazooka’. Dat is een regeling waarbij de banken voor 50 miljard euro aan overbruggingskredieten met staatswaarborg ter beschikking stellen\n\nHet loopt volgens recente gegevens niet meteen storm voor die kredieten met staatsgarantie. Dat heeft waarschijnlijk veel te maken met het feit dat de overbruggingskredieten een maximumlooptijd van 12 maanden hebben. De huidige economische voorspellingen geven niet meteen aan dat we over een jaar opnieuw in rustig vaarwater zitten.\n\n\n\nOverheidswaarborg\n\nVlaanderen\n\n\n\nAls u het moeilijk hebt uw bank ervan te overtuigen om uw bedrijf een krediet toe te kennen, kunt u voor hulp aankloppen bij PMV, de Vlaamse overheidsinstantie die financiële ondersteuning aan ondernemers biedt.\n\n\n\nAls u een goed verdedigbaar dossier hebt, kan PMV zich borg stellen voor uw lening bij de bank. In principe is het gewaarborgde bedrag van de lening beperkt tot maximaal 750.000 euro voor kredietovereenkomsten en 500.000 euro voor leasingovereenkomsten. In een beperkt aantal gevallen kan het bedrag worden verhoogd tot 1,5 miljoen euro, maar daarvoor is goedkeuring nodig van Vlaams minister van Economie Hilde Crevits (CD&V).\n\n750.000 Voor kredietovereenkomsten stelt de Vlaamse overheidsinstantie PMV zich tot 750.000 euro borg voor uw lening bij de bank.\n\nDe waarborg is beperkt tot 75 procent van het bedrag van uw krediet. Voor die waarborg dient u een eenmalige premie te betalen. Die wordt berekend in functie van de omvang en de looptijd van de waarborg.\n\nDoor de coronacrisis besloot de Vlaamse overheid de bestaande waarborgregeling, met een capaciteit van 300 miljoen euro die al in de markt gezet was, uit te breiden met een coronacrisiswaarborg van 100 miljoen euro. De waarborgcapaciteit kan indien nodig verder worden uitgebreid.\n\nDe garantie kan ook worden gebruikt om voor bestaande niet-bancaire schulden (tot 12 maanden) een overbruggingskrediet te laten waarborgen. Bovendien halveert de kost van de waarborg voor de ondernemer: met de crisiswaarborg gaat die naar 0,25 procent.\n\nIn een beperkt aantal gevallen worden ook leningen van meer dan 1,5 miljoen euro gewaarborgd. In dat geval bedraagt de waarborg 80 procent van het geleende bedrag. De capaciteit van de waarborg wordt tijdelijk opgetrokken van 1,5 miljard euro naar 3 miljard euro.\n\n\n\nBrussel\n\n\n\nHet Brussels waarborgfonds beperkt de bedragen die worden gedekt tot 500.000 euro. In bepaalde gevallen kan dat bedrag wel worden overschreden, maar daarvoor moet de Brusselse regering haar toestemming geven. De waarborg heeft in de regel betrekking op 65 procent van het geleende bedrag, maar voor starters wordt dat opgetrokken naar 80 procent.\n\n\n\nNaar aanleiding van de coronacrisis heeft Brussel 2 miljoen euro extra uitgetrokken om bedrijven met een waarborg bij te staan.\n\n\n\nWin-winlening\n\nMaar u hoeft niet per se naar de bank om geld te lenen. Dat kan ook bij vrienden en familie. In Vlaanderen kan dat sinds 2006 met de win-winlening. Dat is een lening bij vrienden en familie die voor een deel wordt gegarandeerd door PMV.\n\n\n\nDe Vlaamse regering breidde onlangs de mogelijkheden van de win-winlening uit bij wijze van tegemoetkoming aan kleine ondernemers die door de coronacrisis in de financiële problemen komen. Voortaan kan de kredietnemer tot maximaal 300.000 euro ophalen, terwijl dat voordien begrensd was tot 200.000 euro. De geldschieter kan nu maximaal 75.000 euro inleggen, terwijl dat voordien maar 50.000 euro was.\n\nOok de looptijd werd flexibeler. Voordien stond de looptijd van de lening vast op acht jaar, maar vanaf nu kan de looptijd variëren van vijf tot tien jaar.\n\nDe overheidswaarborg bij een faillissement wordt uitgebreid van 30 naar 40 procent. Dat betekent dat bij een faillissement de uitlener 40 procent van zijn geld kan terugkrijgen via een belastingvermindering. De rente mag niet hoger zijn dan de wettelijke rentevoet die van kracht is op de datum waarop de win-winlening gesloten wordt en mag niet lager zijn dan de helft ervan. De wettelijke rentevoet wordt jaarlijks vastgelegd. Voor 2020 bedraagt de rentevoet minimaal 0,875 procent en maximaal 1,75 procent. Daarbovenop komt nog een jaarlijkse belastingkorting van 2,5 procent op het openstaande kapitaal.\n\n\n\nWin-winaandelen\n\nDe Vlaamse regering speelt ook met het idee om win-winaandelen mogelijk te maken. Die aandelen zijn dan een alternatief voor de lening waarmee de geldschieter tot het kapitaal van de onderneming toetreedt.\n\n\n\nNet als voor de lening zou een fiscaal voordeel van 2,5 procent van het ingelegde kapitaal worden verstrekt. De inleg zou maximaal 75.000 euro mogen bedragen. De voorbije week vernamen we bij het kabinet dat er op dit ogenblik nog geen vordering in het dossier zit.\n\nDe verbandkist voor zelfstandigen en ondernemingen\n\n\n\nZelfstandigen\n\nFederaal\n\nOverbruggingsrecht: een vorm van vervangingsinkomen voor zelfstandigen. Het gaat om een premie van 1.291 euro voor een zelfstandige zonder gezinslasten en 1.614 euro voor een met gezinslasten. Oorspronkelijk liep de maatregel tot eind april, maar hij werd verlengd tot eind mei.\n\nVoorafbetalingen: zelfstandigen krijgen een groter voordeel op voorafbetalingen. In het derde kwartaal stijgt dat van 2 naar 2,25 procent en in het vierde kwartaal van 1,5 naar 1,75 procent.\n\nRSZ: alle zelfstandigen mogen tot 15 juni een betalingsuitstel van één jaar aanvragen voor de voorlopige sociale bijdragen voor het eerste en tweede kwartaal van 2020.\n\n\n\nVlaams\n\nHinderpremie: winkeliers die moeten sluiten, kunnen een eenmalige hinderpremie van 4.000 euro aanvragen. Voor elke bijkomende sluitingsdag na 5 april geldt een dagvergoeding van 160 euro. Die premie is cumuleerbaar met het federale overbruggingsrecht.\n\nCompensatiepremie: voor winkels die openblijven en 60 procent omzetschade lijden tussen 15 maart en 30 april voorziet Vlaanderen ook nog in een compensatiepremie van 3.000 euro.\n\n\n\nBedrijven\n\nFederaal\n\nUitstel voor bedrijfskredieten: bedrijven en zelfstandigen die door de coronacrisis in de problemen komen, krijgen uitstel voor hun bedrijfskrediet tot 31 oktober. Er moet zes maanden geen kapitaal worden afgelost, de intresten blijven wel verschuldigd.\n\nOverbruggingskredieten: 50 miljard euro aan nieuwe overbruggingskredieten - voor maximaal 12 maanden - wordt gedekt door een garantieregeling die tussen de overheid en de banken is uitgewerkt.\n\nUitstel van belastingen en RSZ: er werden verschillende regelingen uitgewerkt voor bedrijven die door de coronacrisis zijn getroffen. Alles samen doet de federale overheid zo een fiscale verschuiving van liefst 4,5 miljard.\n\nVoorafbetalingen: voor vennootschappen die dit jaar geen dividend uitkeren of kapitaalverminderingen doen, wordt het voordeel voor voorafbetalingen in het derde kwartaal verhoogd van 6 naar 6,75 procent en in het vierde kwartaal van 4,50 naar 5,25 procent.\n\n\n\nVlaams\n\nUitbreiding waarborgen: de capaciteit van de Vlaamse waarborg voor bedrijfskredieten van meer dan 1,5 miljoen euro wordt verdubbeld van 1,5 miljard tot 3 miljard euro. Voor leningen onder 1,5 miljoen euro werd de capaciteit van 300 naar 400 miljoen euro uitgebreid.\n\nExtra leningen PMV: PMV trekt 250 miljoen uit voor leningen aan kmo’s. Die bedrijven moeten garanderen dat ze hun tewerkstelling op 80 procent houden of er weer naartoe willen brengen.\n\nOnroerende voorheffing: de onroerende voorheffing van bedrijven wordt pas na september geïnd, in plaats van dit voorjaar. Voor de navordering van registratierechten zijn afbetalingsplannen tot 48 maanden mogelijk.\n\n",Wat kunt u als ondernemer doen als de bank ‘nee' zegt?,nl
7919,"België heeft het altijd bijzonder moeilijk gehad met creatieve vernietiging.\n\nDe huidige crisis heeft veel facetten - gezondheid, sociaal-economisch en sociologisch. Tegelijk is ze een gigantische disruptieve schok voor de economie. Welk bedrijf overleeft in een anderhalvemetereconomie? Welk businessmodel is coronaproof? Een hele stoet aan bedrijven, federaties en belangenorganisaties staat aan te schuiven voor steun. Van horeca tot kleinhandel, van cultuur tot festivals. Wie vandaag elk bedrijf redt, gooit nodeloos geld weg en ondergraaft bovendien toekomstige welvaart.\n\nWie vandaag elk bedrijf redt, gooit nodeloos geld weg en ondergraaft de toekomstige welvaart.\n\nDat klinkt op het eerste gezicht hardvochtig. Elk faillissement is een heel pijnlijk en heel persoonlijk verhaal. Op macroniveau is uitgerekend dit proces de kern van innovatie, groei en welvaartscreatie. De term die daarvoor gebruikt wordt, is creatieve vernietiging. Oude ideeën, technologieën en bedrijven verdwijnen en maken plaats voor ander en beter. Vaak onder invloed van een nieuwe technologie, uitvindingen of externe omstandigheden. De geschiedenis van innovatie en vooruitgang is dan ook een aaneenschakeling van disrupties.\n\nAmazon heeft het gehaald van offline boekwinkels. Netflix betekende het einde van de videotheken. De smartphone was het doodvonnis voor Kodak. iTunes betekende het einde van cassettes en vinyl. Zelfs kinderarbeid in de landbouw verdween door de introductie van de tractor. Dit constante vernieuwingsproces is de bron van alle innovatie, groei en toekomstige rijkdom. Wie dit proces tegenhoudt, ondergraaft innovatie en welvaart.\n\nZombiesectoren\n\nEen land als België heeft het altijd bijzonder moeilijk gehad met creatieve vernietiging. Zo hebben we in het verleden vaak zombiesectoren in leven gehouden. Steenkool, automobiel of staal - we hebben ze jarenlang bedolven onder subsidies. Weggegooid geld in een poging het onvermijdelijke uit te stellen. Geld dat we niet meer konden gebruiken om te investeren in de toekomst.\n\nZelfs met relatief trage disruptie heeft België het moeilijk. Kijk hoe we de boot van de e-commerce volkomen hebben gemist, hoe we achterop hinken met de introductie van elektrische wagens, hoe Uber wordt tegengehouden, hoe slimme mobiliteit niet van de grond komt. Voor een groot deel heeft dat te maken met de manier waarop economische besluitvorming in dit land tot stand komt. Alle overlegorganen - van vakbond tot middenveld tot Groep van Tien - zijn gebouwd om het status quo in stand te houden. Disruptie staat niet in hun taakomschrijving. Ze verdedigen dan ook vooral de belangen van de insiders die niet willen worden bedreigd. De outsiders die op de deur beuken met nieuwe ideeën of producten kunnen op weinig sympathie rekenen.\n\nIn vergelijking met de rest van de Europese Unie is de bedrijfsdynamiek in België heel tam.\n\nOok de Nationale Bank trok daarover al aan de alarmbel. In haar jongste jaarverslag beschrijft ze hoe de Belgische bedrijfswereld bijzonder sloom is. In vergelijking met de rest van de EU is de bedrijfsdynamiek hier dan ook heel tam - weinig bedrijven die verdwijnen en ook weinig nieuwe bedrijven die starten. Het gevolg is te weinig concurrentie in sectoren, te weinig nieuwe innovatieve ideeën en dus een veel te lage productiviteitsgroei. Vooral dat laatste is problematisch. De groei van de arbeidsproductiviteit is op termijn onze enige echte welvaartsmotor. Kort samengevat komt dus het hierop neer: door vooral in stand te houden wat vandaag bestaat, remmen we concurrentie en nieuwe ideeën af. Op die manier drukken we de productiviteitsgroei en ondergraven we onze toekomstige welvaart.\n\nTussenoplossing\n\nDie les moeten we de komende periode goed in het achterhoofd houden. Heel wat sectoren staan vandaag in de rij met vragen om steun, tegemoetkomingen of subsidies. Het zou een bijzonder slecht idee zijn al die vragen positief te beantwoorden. Door iedereen in leven te houden beletten we dat nieuwe innovatieve ideeën ingang krijgen. Wie nu kwistig met geld strooit om alle bedrijven in leven te houden, ondergraaft onrechtstreeks de toekomstige welvaartsgroei. Bovendien is de overheid niet goed geplaatst om toekomstige winnaars of verliezers te selecteren.\n\nLaat ons dan ook kiezen voor een pragmatische tussenoplossing. Geef bedrijven een eenmalige premie voor de volgende 9 of 12 maanden. Ofwel stoppen ze met hun activiteiten en houden ze de premie. Ofwel gebruiken ze het geld om zichzelf uit te vinden en coronaproof te maken. De overheid geeft eenmalig steun en vervolgens bepalen de klanten wel wat het beste, slimste en meest innovatieve bedrijf is. Dat is het beste recept voor groei en welvaart.","Red niet elk bedrijf, red de welvaart",nl
7920,"De Duitse economie, de grootste van de eurozone, kromp in het eerste kwartaal met 2,2 procent. Ook het cijfer voor het voorgaande kwartaal werd neerwaarts herzien, waardoor Duitsland in een recessie duikt.\n\nDat het immer punctuele statistiekbureau in Wiesbaden twee uur later dan normaal met het groeicijfer naar buiten kwam, wijst op de bijzondere tijden waarin we leven. Duitsland zag zijn economie in het eerste kwartaal met 2,2 procent terugvallen. Dat is de sterkste kwartaal-op-kwartaaldaling sinds de nasleep van de financiële crisis in 2009, toen de economie een krimp van 4,7 procent vertoonde.\n\nOok het cijfer voor het vierde kwartaal van 2019 werd neerwaarts bijgesteld naar -0,1 procent. Met twee opeenvolgende krimpcijfers zit Duitsland technisch gesproken in een recessie.\n\nJaar op jaar slonk de economie met 2,3 procent. Uit de data blijkt dat alleen de bouw en de publieke uitgaven groeiden. De private consumptie, de investeringen en de export droegen negatief bij aan het cijfer.\n\nStimulus\n\nMet een kwartaalkrimp van 2,2 procent is Duitsland een sterkhouder in de eurozone, die volgens de eerste schatting op een krimp van 3,8 procent afstevent in het eerste kwartaal. In Frankrijk (-5,8%) en Italië (-4,7%) is de balans nog slechter.\n\n'Dat Duitsland het beter doet dan de meeste andere eurolanden biedt weinig troost', zegt Carsten Brzeski, de hoofdeconoom van ING Duitsland. 'Er zitten nog maar twee weken van lockdownmaatregelen in het cijfer. Het zal nog stukken erger worden voor het beter wordt.'\n\nDuitsland kampt nu met meer structurele zwaktes dan ten tijde van de financiële crisis. Carsten Brzeski Hoofdeconoom ING\n\nVoor het tweede kwartaal voorspellen economen een Duitse krimp van 9 procent. Dat is minder erg dan het gemiddelde in de eurozone (-12,5%). Tijdens de bankencrisis wist Duitsland sneller dan andere lidstaten uit het dal te klimmen. De vraag is of dat ook nu het geval zal zijn.\n\n'We mogen zeker geen hubris krijgen', zegt Brzeski daarover. 'Deze crisis is er een met meer structurele zwaktes. Bij de bankencrisis bevond Duitsland zich aan het begin van een opwaartse cyclus. Nu zitten we aan het einde van een zeer mature cyclus. Bovendien waren de Aziatische landen in de bankencrisis weinig getroffen en vuurden ze mee het Duitse herstel aan. Dat zal nu niet het geval zijn.'",Duitsland duikt in recessie,nl
7921,"Saskia De Coster is de eerste 'writer-in-residence' van de KU Leuven. 'Ik wil de grenzen tussen kunst en wetenschap aftasten.'\n\nAls huisschrijver zal Saskia De Coster (44) volgend academiejaar gastlezingen geven, verhalen en teksten schrijven en het vak creatief schrijven doceren. Het vak maakt deel uit van de masteropleidingen westerse literatuur, culturele studies en taal- en letterkunde, maar staat ook open voor studenten van andere opleidingen. Op basis van een motivatiebrief worden twintig studenten geselecteerd, die een semester met de auteur aan de slag gaan.\n\nDe Coster studeerde Germaanse talen en literatuurwetenschappen in Leuven. 'Ik miste net dat in mijn opleiding: het creatieve aspect van taal en de mogelijkheid om meer over het schrijfmetier te leren. Ik ben ook erg benieuwd naar hoe studenten vandaag met taal omgaan, hoe hun leefwereld eruitziet en hoe ik mezelf daartoe verhoud. En omdat ik het belangrijk vind dat kunst en wetenschap samenkomen, wil ik van de gelegenheid gebruikmaken die grenzen af te tasten.'\n\nDe schrijfster zet haar schouders ook onder een opmerkelijk onderzoeksproject. Als fervent hardloopster stelde ze vast dat sporten haar helpt bij het creatieve proces. Onderzoekers en studenten van verschillende faculteiten zullen zich samen met De Coster over het verband tussen creativiteit en hardlopen buigen.\n\nHardlopen\n\nSaskia De Coster schreef verschillende romans, waaronder 'Eeuwige roem' (2006), 'Wij en ik' (2013) en 'Nachtouders' (2019). Op 22 juni is ze als enige Belgische auteur genomineerd voor de Libris Literatuur Prijs.",Saskia De Coster wordt 'huisschrijver' KU Leuven,nl
7922,"Het Koninklijk Besluit over het coronaouderschapsverlof is klaar en wordt donderdag nog of ten laatste vrijdag in het Staatsblad gepubliceerd.\n\nHet volmachtenbesluit over het coronaouderschapsverlof lag al enige tijd bij de Raad van State. Die etappe is nu achter de rug en de definitieve tekst wijkt in weinig af van de het oorspronkelijke besluit.\n\nWerknemers met kinderen tot 12 jaar kunnen met terugwerkende kracht tussen 1 mei en 30 juni van het coronaouderschapsverlof gebruikmaken. Voor kinderen met een handicap is er geen leeftijdsgrens. Het KB houdt de mogelijkheid open om de maatregel na 30 juni te verlengen.\n\nSchermvullende weergave ©Mediafin\n\nHet KB bevestigt ook dat de onderbrekingsuitkering voor het coronaverlof 25 procent hoger ligt dan die van het gewone ouderschapsverlof.\n\nLichte administratie\n\nDe administratie voor het coronaverlof wordt zo licht mogelijk gehouden. Wie dat wil, kan een lopend ouderschapsverlof onderbreken en coronaverlof opnemen. Na 30 juni wordt een lopende periode van het gewone verlof gewoon voortgezet. Wie gebruikmaakt van het coronaouderschapsverlof ziet het nog beschikbare saldo voor gewoon ouderschapsverlof niet slinken. Die regeling geldt ook voor werknemers die tijdskrediet tijdelijk in coronaverlof omzetten.\n\nWerknemers kunnen al na een maand dienst bij een werkgever het coronaouderschapsverlof aanvragen. De aanvraagprocedure wordt uiterst kort gehouden. De werknemer moet de aanvraag maar drie dagen voor de ingang van het verlof indienen en de werkgever krijgt zes dagen om te antwoorden.",Laatste horde voor aanvraag corona-ouderschapsverlof genomen,nl
7923,"De coronacrisis heeft een diepe impact op de Amerikaanse economie en politiek. Er ontrolt zich een vreemde race voor de komende presidentsverkiezingen.\n\nHet werklozenleger in de Verenigde Staten blijft aanzwellen. In de week die eindigde op 16 mei waren er nog eens 2,4 miljoen aanvragen voor een werkloosheidsvergoeding. Sinds de uitbraak van de coronacrisis zijn 38,6 miljoen werkloosheidsaanvragen ingediend. Dat is ongeveer evenveel als tijdens de Grote Depressie van de vorige eeuw.\n\nIn de staten waar de lockdownmaatregelen versoepeld zijn, vertraagt het tempo van de aanvragen. Maar een ommekeer is nog niet in zicht.\n\nVoor president Donald Trump zijn de werkloosheidscijfers slecht nieuws. Hij rekende op de bloeiende economie om in november zijn herverkiezing veilig te stellen. De president gaat er, net als zijn minister van Financiën Steven Mnuchin, van uit dat de economische activiteit herneemt door de versoepeling van de lockdown. Trumps Republikeinen aarzelen daarom om nog eens een groot steunpakket door het Congres te jagen. Daarmee staan ze diametraal tegenover de Democraten.\n\nNaarmate de pandemie verder rolt in de VS, wordt het steeds duidelijker dat de aanpak van de crisis en de economische impact ervan het centrale punt in de presidentiële verkiezingscampagne worden.\n\nDat Obama de campagne voert voor Biden, is niet zonder gevaar.\n\nAlles wijst erop dat Joe Biden de Democratische presidentskandidaat wordt. Maar de 78-jarige ex-vicepresident is onzichtbaar in het politieke leven. Sinds kort is het gewezen president Barack Obama die de campagne van de Democraten aanvoert en zo probeert zijn oude vervanger op de kaart te zetten.\n\nNatuurlijk speelt Obama zijn populariteit uit in de hoop Biden in november naar de overwinning te leiden. Het is voor Trump de aanleiding om zijn voorganger van allerlei complotten te beschuldigen. Een gebruikelijke strategie, die Trump bovendien de ruimte geeft om de aandacht af te leiden van de coronacrisis. Net zoals hij het conflict met China of met de Wereldgezondheidsorganisatie gebruikt om de trage en chaotische aanpak van de coronacrisis in eigen land te verhullen.\n\nDat Obama campagne voert voor Biden is niet zonder gevaar. Natuurlijk heeft de gewezen president een mobiliserende kracht die twijfelende kiezers over de streep kan trekken. Maar evengoed kun je stellen dat Obama bij de kiezers van Trump weerstand oproept en ook hen mobiliseert.\n\nAan het einde van de dag zullen de omvang van het werklozenleger en de herneming van de economie de bepalende factoren worden in de presidentsrace. Het blijft om de economie gaan.",Vreemde race,nl
7924,"De Franse acteur Michel Piccoli speelde in meer dan 200 films, waaronder ‘Le mépris’ met Brigitte Bardot en het vreetfestijn ‘La grande bouffe’.\n\nMichel Piccoli overleed op 12 mei, maar zijn familie maakte het nieuws nu pas bekend. De Franse acteur werd 94. Met 225 films op zijn curriculum was Piccoli niet minder dan een gigant.\n\nPiccoli werd in 1925 geboren in een gezin van muzikanten en ging in Parijs naar de prestigieuze theaterschool Cours Simon.\n\nMet Brigitte Bardot in 'Le mépris' (1963).\n\nIn 1945 verscheen hij voor het eerst op het scherm in ‘Sortilèges’ van Christian-Jaque, een avonturenfilm over een dorp waarvan de bewoners worden achtervolgd door bijgeloof en angsten. Zijn eerste grote rol volgde vier jaar later in het sociaal pamflet ‘Le point du jour’ van de communistische regisseur Louis Daquin.\n\n\n\nHij raakte in 1963 bekend bij het grote publiek door zijn rol in ‘Le mépris’ van Jean-Luc Godard aan de zijde van Brigitte Bardot. Piccoli speelde een filmscenarist die worstelt met de opdracht om voor Fritz Lang (gespeeld door de regisseur zelf) de Odyssee te bewerken tot een toegankelijk script. De film geldt als een van de parels van de nouvelle vague en zit vol bruisende scènes tussen Piccoli en - een soms naakte - Bardot.\n\nPiccoli draaide ook zes films met Luis Buñuel. De bekendste was ‘Belle de jour’, waarin hij speelde naast Catherine Deneuve, die zich als een frigide doktersvrouw na een tip van haar bewonderaar (Piccoli) vrijwillig prostitueert in een luxebordeel. Ook ‘Le charme discret de la bourgeoisie’ van Buñuel (1972) werd tot ver buiten Frankrijk beroemd. De film won de Oscar voor beste buitenlandse film.\n\n\n\nMet Romy Schneider in 'Les choses de la vie' (1970).\n\nEen jaar later schitterde Piccoli aan de zijde van Marcello Mastroianni in de Frans-Italiaanse klassieker ‘La grande bouffe’. Die film was van bij zijn première op het festival van Cannes onmiddellijk controversieel. In 'La grand bouffe' besluiten vier welgestelde mannen van middelbare leeftijd zich dood te eten. De film werd ofwel beschouwd als de walgelijkste en decadentste uit de Franse geschiedenis, of als een brutale en radicale aanval op het establishment.\n\nKoudwatervrees\n\nZijn laatste rol had hij in 2011 op zijn 85ste in Nanni Moretti's ‘Habemus papam’: Piccoli als de kardinaal die tijdens een conclaaf tot nieuwe paus verkozen wordt, maar koudwatervrees krijgt, zich verschanst in zijn vertrekken en een psychoanalyticus over de vloer krijgt.","Michel Piccoli (1925-2020), gigant van de Franse cinema",nl
7925,"Hongarije is in Europa zwaar in opspraak gekomen door de noodmaatregelen die kritiek op het regime strafbaar maken. Het Europees Hof verbiedt het onrechtmatig opsluiten van asielzoekers in het land.\n\nHet Europees Hof van Justitie bestempelt het harde opvangregime van asielzoekers in transitzones vlak bij de grens met Servië als 'detentie'. De Europese rechters vinden de maatregel 'onnodig en buiten proportie' en vragen de onmiddellijke vrijlating van de asielzoekers. Het arrest zaagt opnieuw een poot vanonder het Hongaarse asielstelsel.\n\nDe regering van 'Viktator' Orbán weigert al langer om asielaanvragen van migranten die het land binnenkomen via Servië ten gronde te behandelen. Ze blijven soms jaren vastzitten in de transitkampen aan de grens, verstoken van de elementairste basisbehoeften, waaronder voedsel.\n\nVier asielzoekers uit het grenskamp Röszke, twee Iraniërs en twee Afghanen, klaagden die omstandigheden vorig jaar aan bij een Hongaarse rechtbank. Die legde de vraag voor aan het Europees Hof van Justitie. Het Hof benadrukt nu dat detentie geval per geval moet worden onderzocht, wat hier niet gebeurde. Bovendien is opsluiting sowieso onwettig als ze langer dan vier weken duurt: een aanvraag tot internationale bescherming geldt na die vier weken als ontvankelijk.\n\nOrban ligt al jaren op ramkoers met Europa over zijn asielaanpak. Het Europees Hof voor de Rechten van de Mens eiste al meerdere keren voedselvoorziening voor de uitgeprocedeerde asielzoekers in Röszke. De Europese Commissie zette eveneens een inbreukprocedure voor het inperken van het recht op asiel in gang. Boedapest supportert trouwens voor het Duitse grondwettelijk hof van Karlsruhe, dat het EU-Hof in Luxemburg eerder deze maand een ferme klap toediende.\n\nNepnieuws\n\nDat Orban nu gebruikmaakt van de noodtoestand genaamd 'corona' om tegenstanders de duimschroeven aan te draaien, verontrust dan weer het Europees Parlement. Het Hongaarse parlement keurde net voor de lockdown bijzondere machten goed voor de regering. Ook de individuele rechten worden ingeperkt. Wie fake news verspreidt, kan een celstraf tot vijf jaar krijgen, en de regering bepaalt wat nepnieuws is en wat niet.\n\nAl meerdere opponenten van het regime zijn opgepakt voor het verspreiden van nepnieuws. Een 64-jarige man die op zijn Facebook-pagina Orbán een dictator noemde, werd eveneens ingerekend. 'Verontrustend', noemt Vera Jourova, de vicevoorzitster van de Europese Commissie, die evolutie. Ze riep de lidstaten op de noodtoestand geleidelijk af te bouwen en de fundamentele rechten en vrijheden van burgers te herstellen.",Hongarije krijgt nieuwe tik van Europa,nl
7926,"Komt er dan toch schot in de zaak? Frankrijk en Duitsland lijken elkaar gevonden te hebben in een gemeenschappelijke aanpak van de coronacrisis in Europa. De komende weken worden alleszins cruciaal voor de daadkracht van de Europese Unie.\n\nBegin deze week trokken de Franse president Emmanuel Macron en de Duitse bondskanselier Angela Merkel de aandacht van iedereen die naar Europa kijkt in de strijd tegen Covid-19. Dat ze beelden de wereld instuurden van een virtuele topontmoeting, wekte weinig verbazing. We zijn gewend geraakt aan politici die net zoals veel andere burgers hun toevlucht zoeken tot het nieuwe normaal: virtueel vergaderen.\n\nSamen opnieuw aanschuiven aan één onderhandelingstafel, dat zou pas nieuws zijn maar dat zit er ten vroegste eind juni in. Als alles goed loopt met de bestrijding van het coronavirus tenminste. Maar het was Macron en Merkel wel al te doen om het halen van die afspraak. Vandaar hun demarche.\n\nEuropa is meer en meer op God beginnen te lijken: alomtegenwoordig maar onzichtbaar.\n\nWant de tijd dringt. Eind volgende maand steken de Europese staatshoofden en regeringsleiders opnieuw de koppen bij elkaar over de aanpak van de coronacrisis. Over die aanpak (of het gebrek eraan) is al veel te doen geweest. Aanvankelijk was het ‘too little too late’. Dat hebben de machthebbers in en rond het Schumanplein zelf al grif toegegeven.\n\nOok de lidstaten lieten zich niet van hun fraaiste kant zien. Het coronationalisme triomfeerde. Intussen luisteren zeker de buurlanden meer naar elkaar en zijn in uiteenlopende beleidsdomeinen allerlei maatregelen genomen door belangrijke spelers zoals de Europese Centrale Bank en de Europese Commissie. Europa is daardoor meer en meer op God beginnen te lijken: alomtegenwoordig maar onzichtbaar. Veel van wat intussen is beslist en uitgevoerd, is alleen in de kleine kring van EU-watchers bekend.\n\nVangnet\n\nCruciaal voor de beeldvorming was het akkoord dat de eurogroep, de ministers van Financiën van de eurozone, midden april bereikte over een drievoudig vangnet voor werknemers, bedrijven en overheden. Eindelijk toonde Europa dat het in staat was beslissingen te nemen. Maar het grote werk - de financiering van de exit uit de crisis - was blijven liggen.\n\nDat thema is extra delicaat. Het raakt aan de soevereiniteit van de lidstaten en is dus naar goede Europese gewoonte een Chefsache. Terwijl Commissievoorzitster Ursula von der Leyen zich op de achtergrond voorbereidt om op 27 mei een nieuw voorstel voor de meerjarenbegroting 2021-2027 wereldkundig te maken en Charles Michel zich als voorzitter van de Europese Raad warmloopt om de lidstaten daarover op één lijn te krijgen, traden Macron en Merkel uitdrukkelijk op de voorgrond.\n\nEen principeakkoord over het herstelfonds bereiken, en tegelijk de details uitklaren, belooft nog een harde dobber te worden.\n\nDat is niet toevallig. De Frans-Duitse as is lang de motor geweest van de Europese integratie, al hebben de voorbije jaren geleerd dat een akkoord tussen Parijs en Berlijn een noodzakelijke maar geenszins een voldoende voorwaarde is om vooruitgang te boeken. De EU is nu eenmaal veel diverser geworden. Tegelijk kan het soortelijk gewicht van dit duo moeilijk onderschat worden. Daarnaast staan ze elk aan beide zijden van de tweespalt die Europa sinds de eurocrisis intern verdeelt: verantwoordelijkheid versus solidariteit.\n\nHet herstelfonds van Macron en Merkel gaat sterk in de richting van meer solidariteit. Hoewel het bedrag van 500 miljard euro maar de helft is van wat aanvankelijk werd geopperd, gaat het om subsidies die in tegenstelling tot leningen niet terugbetaald moeten worden. De financiering verloopt gemeenschappelijk. Versta: de lidstaten dragen bij naar godsvrucht en vermogen en de gezamenlijke pot wordt door de Commissie verdeeld onder de meest behoeftigen.\n\nDaarover een principeakkoord bereiken en tegelijk de details uitklaren, belooft nog een harde dobber te worden. Zo’n gemeenschappelijk schuldbeheer - noem het vooral geen coronabonds - opent volgens critici de doos van Pandora: onverantwoord gedrag in Zuid-Europa wordt betaald met belastinggeld uit Noord-Europa. Hoewel in Duitsland de kritiek voorlopig uitblijft, willen de andere 'vrekken', zoals Oostenrijk, het fonds opnieuw in de richting van meer verantwoordelijkheid sturen. En vergeten we het Europees Parlement niet dat eerder al pleitte voor een nog ambitieuzere EU-begroting.\n\nNood\n\nVoorstanders van meer solidariteit hoeven echter niet te wanhopen. We stevenen stilaan af op een zogenaamde 'double digit crisis'. Ook als het de komende weken niet lukt, duikt eerder vroeg dan laat de vraag naar een grotere rol voor Europa weer op.\n\nTijdens de eurocrisis verliep het crisismanagement eveneens in golven. Zodra de nood hoog werd, was iedereen tot een zoveelste onderhandelingsronde veroordeeld. Aan die lotsverbondenheid valt niet te ontkomen, toch niet voor iedereen die vasthoudt aan de eenheidsmarkt en de euro. Een grotere autonomie voor de EU, ook financieel, lijkt dan onvermijdelijk.\n\nZo wordt morgen reëel wat vandaag nog virtueel is, met ‘dank’ aan corona.",In Europa maakt corona reëel wat nu nog virtueel is,nl
7927,"De bezoekers van M in Leuven waren best tevreden met de heropening. Door het beperken van de toegangskaartjes kregen ze alle ruimte om de nieuwe expo te bezoeken.\n\nDe grote beeldhouwers Auguste Rodin, Constantin Meunier en George Minne lieten zich duchtig inspireren door de middeleeuwen. Dat leert een gloednieuwe tentoonstelling in Museum M in Leuven.\n\nDruppelsgewijs mochten de bezoekers van Museum M in Leuven maandag weer binnen. Vier per kwartier om precies te zijn. De eerste dag was voor het weekend uitverkocht. Ondertussen zijn alle dagen tot zondag volzet. Voor de komende 14 dagen zijn 884 tickets verkocht, bijna allemaal online.\n\nMaandagnamiddag kwam Vlaams minister-president Jan Jambon (N-VA) een kijkje nemen. De eerste bezoekers waren opgetogen over hun museumbezoek, dat nu over een vast parcours verloopt. 'We hebben nog nooit zo rustig een tentoonstelling kunnen bekijken. Je moet niet dringen, niemand loopt in de weg', zei een van de bezoekers.\n\nDe opening van de tentoonstelling 'Rodin, Meunier & Minne' was gepland voor 20 maart, maar de lockdown stak daar een stokje voor. Het voordeel is dat M Leuven nu heropent met een nieuwe expo. Een waarbij je op basis van het thema even de wenkbrauwen fronst. Rodin, Meunier, Minne, wat hadden die met de middeleeuwen te maken? 'Je bent niet de eerste die zich dat afvraagt. Maar veel dus', zegt curator Peter Carpreau.\n\nPoézie\n\nDe tentoonstelling toont in vijf zalen hoe belangrijk de middeleeuwen waren voor de drie kunstenaars. Hun beelden worden voortdurend afgewisseld met middeleeuwse kunstwerken. Een rist citaten duiden nog wat meer de invloed. Ze zijn essentieel om de filosofie van de tentoonstelling te begrijpen. Ze is opgevat als een essay in woord en beeld. De audiogids geeft de expo een extra cachet. M vroeg aan enkele dichters gedichten te schrijven die de geest van de tentoonstelling evoceren. Geen kunsthistorische uitleg dus. Wel poëzie.\n\nDe voortdurende vergelijking tussen de beeldhouwers en hun middeleeuwse collega's maakt de tentoonstelling boeiend.\n\nDe eerste zaal is een statement. Vier grote, bekende beelden staan naast elkaar op een rij. 'De puddelaar' van Constantin Meunier (1831-1905), 'De denker' van Auguste Rodin (1840-1917), 'Treurende moeder met twee kinderen (Smart)' van George Minne (1866-1941) en 'Christus op de koude steen' van Jan II of Pasquier Borman uit 1500.\n\nDe gelijkenis tussen Borman en Meunier valt op. Beide beelden roepen het lijden op. Borman dat van Christus, Meunier dat van een puddelaar, die zwaar en ongezond werk aan een oven in een staalfabriek uitoefenende. 'De thematiek van Christus op de koude steen was wijd verspreid bij ons. Ik ben ervan overtuigd dat Meunier die beelden goed kende en ze herinterpreteerde', zegt Carpreau.\n\nDe invloed van religieuze kunst op Meunier komt later in de expo terug. De beeldhouwer is vooral bekend voor zijn sociaal bewogen en realistische kunst, maar dat stond de invloed van de kunstgeschiedenis niet in de weg. Een mooi voorbeeld is 'Grauwvuur' uit 1887. Meunier beeldt een moeder af die treurt om haar verongelukte zoon in een mijnschacht. De pose doet sterk denken aan een middeleeuwse piëta, Maria die rouwt om de gestorven Christus.\n\nDe middeleeuwen waren in de kunstgeschiedenis lang een blinde, duistere vlek. Pas vanaf de late 18de eeuw werden ze herontdekt. In de romantiek van de 19de eeuw waren de middeleeuwen helemaal terug. Ze kregen iets mythisch, bijvoorbeeld in de boeken van Victor Hugo. Dat resulteerde in de neogotiek, een bouw- en kunststijl die teruggreep naar de middeleeuwse gotiek. In die context kan je de belangstelling van Rodin, Meunier en Minne voor de vroegere tijden situeren.\n\nTroost\n\nEen van de meesterwerken van Rodin, 'Les Bourgeois de Calais', heeft zelfs een middeleeuws onderwerp: het beleg van Calais in 1346 door de Engelse koning Edward III. Zes burgers met de strop om de hals en de sleutels van de stad in de hand waren bereid te sterven als de Engelse vorst de stad zou sparen. Een maquette van de indrukwekkende beeldenreeks is aan het eind van de tentoonstelling te zien. De zes gaan in dialoog met 'les pleurants'. Dat waren beelden van ingetogen, rouwende mensen bij het graf van Franse en Bourgondische vorsten en edellieden. Het was een gebruik dat tot de 16de eeuw standhield. Rodin heeft daar heel goed naar gekeken.\n\nDe voortdurende vergelijking tussen de beeldhouwers en hun middeleeuwse collega's maakt de tentoonstelling boeiend. 'De denker' van Rodin ken je wel, maar je kijkt er anders naar vanuit een middeleeuwse context. Dat geldt ook voor de beelden van George Minne. Rodin en Meunier waren adepten van de spierbundels van Michelangelo. Minne niet. Hij liet zich inspireren door de ranke en slanke lichamen van de Vlaamse Primitieven, in Leuven vertegenwoordigd door Dirk Bouts. Zo fragiel, zo empathisch, zo troostend.",Het inspirerende licht van de donkere middeleeuwen,nl
7928,"We brengen u een overzicht van de noodmaatregelen waar zelfstandigen en ondernemingen vandaag kunnen op rekenen.\n\nZelfstandigen\n\nFederaal\n\n-Overbruggingsrecht: een vorm van vervangingsinkomen voor zelfstandigen. Het gaat om een premie van 1.291 euro voor een zelfstandige zonder gezinslasten en 1.614 euro voor een met gezinslasten. Oorspronkelijk liep de maatregel tot eind april, maar hij werd eerst verlengd tot eind mei en intussen al tot eind juni.\n\n-Voorafbetalingen: zelfstandigen krijgen een groter voordeel op voorafbetalingen. In het derde kwartaal stijgt dat van 2 naar 2,25 procent en in het vierde kwartaal van 1,5 naar 1,75 procent.\n\n-RSZ: alle zelfstandigen mogen tot 15 juni een betalingsuitstel van één jaar aanvragen voor de voorlopige sociale bijdragen voor het eerste en tweede kwartaal van 2020.\n\nVlaams\n\n-Hinderpremie: winkeliers die moeten sluiten, kunnen een eenmalige hinderpremie van 4.000 euro aanvragen. Voor elke bijkomende sluitingsdag na 5 april geldt een dagvergoeding van 160 euro. Die premie is cumuleerbaar met het federale overbruggingsrecht.\n\n4.000 euro Winkeliers die moeten sluiten, kunnen een eenmalige hinderpremie van 4.000 euro aanvragen.\n\n-Compensatiepremie: voor winkels die openblijven en 60 procent omzetschade lijden tussen 15 maart en 30 april voorziet Vlaanderen ook nog in een compensatiepremie van 3.000 euro.\n\n-Uitbreiding van de win-winlening: win-winleningen zijn kredieten die los van een afgesproken rente ook een fiscaal voordeel oplevert voor de verstrekker van de lening. Voortaan kan de kredietnemer tot maximaal 300.000 euro ophalen, terwijl dat voordien begrensd was tot 200.000 euro. De geldschieter kan nu maximaal 75.000 euro inleggen, terwijl dat voordien maar 50.000 euro was.\n\nOok de looptijd werd flexibeler gemaakt. Voordien stond de looptijd van de lening vast op 8 jaar, maar vanaf nu kan de looptijd variëren van 5 tot 10 jaar. De overheidswaarborg bij een faillissement wordt uitgebreid van 30 naar 40 procent. Dit betekent dat bij een faillissement de uitlener 40 procent van zijn geld kan terugkrijgen via een belastingvermindering.\n\nBedrijven\n\nFederaal\n\n-Uitstel voor bedrijfskredieten: bedrijven en zelfstandigen die door de coronacrisis in de problemen komen, krijgen uitstel voor hun bedrijfskrediet tot 31 oktober. Er moet zes maanden geen kapitaal worden afgelost, de intresten blijven wel verschuldigd.\n\n-Overbruggingskredieten: 50 miljard euro aan nieuwe overbruggingskredieten - voor maximaal 12 maanden - wordt gedekt door een garantieregeling die tussen de overheid en de banken is uitgewerkt.\n\nBedrijven en zelfstandigen die door de coronacrisis in de problemen komen, krijgen uitstel voor hun bedrijfskrediet tot 31 oktober.\n\n-Uitstel van belastingen en RSZ: er werden verschillende regelingen uitgewerkt voor bedrijven die door de coronacrisis zijn getroffen. Alles samen doet de federale overheid zo een fiscale verschuiving van liefst 4,5 miljard.\n\n-Voorafbetalingen: voor vennootschappen die dit jaar geen dividend uitkeren of kapitaalverminderingen doen, wordt het voordeel voor voorafbetalingen in het derde kwartaal verhoogd van 6 naar 6,75 procent en in het vierde kwartaal van 4,50 naar 5,25 procent.\n\nVlaams\n\n-Uitbreiding waarborgen: de capaciteit van de Vlaamse waarborg voor bedrijfskredieten van meer dan 1,5 miljoen euro wordt verdubbeld van 1,5 miljard tot 3 miljard euro. Voor leningen onder 1,5 miljoen euro werd de capaciteit van 300 naar 400 miljoen euro uitgebreid.\n\n-Extra leningen PMV: PMV trekt 250 miljoen uit voor leningen aan kmo’s. Die bedrijven moeten garanderen dat ze hun tewerkstelling op 80 procent houden of er weer naartoe willen brengen.",Een eigen zaak? Op deze coronasteun kan u terugvallen,nl
7929,"De traditionele Belgische recepten zullen absoluut niet volstaan om de economische effecten van de coronacrisis te lijf te gaan. Dit gestolde land zal fundamentele veranderingen moeten ondergaan: het wordt buigen of barsten.\n\nElke dag wordt duidelijker hoe zwaar de lockdown heeft ingehakt op ons economisch weefsel. Maar wat met het verwachte herstel? De hoop op een V-vormige herneming deemstert snel weg en daar zijn goede redenen voor.\n\nLaat ons even terugblikken naar de herleving van de Belgische economie na de financiële crisis van 2008. We nemen het reële bbp per hoofd van de bevolking als maatstaf. Het peil van 2007, de vorige piek, werd pas nipt overschreden in 2014. Het heeft dus niet minder dan 7 jaar in beslag genomen alvorens iedereen weer een even groot stuk van de welvaartstaart ter beschikking kreeg. Zelfs in 2019 lag het reële bbp per hoofd amper 6 procent hoger dan in 2007, meteen de zwakste groeiprestatie sinds de grote depressie van de jaren 1930. Bovendien is dit cijfer een gemiddelde. Heel wat mensen gingen er het afgelopen decennium materieel helemaal niet op vooruit. Wellicht een belangrijke reden voor de maatschappelijke onvrede die vorig jaar bij de parlementsverkiezingen scherp tot uiting kwam.\n\nDe lockdown heeft de e-commerce een geweldige stimulans gegeven, maar de kans is groot dat vooral de grote buitenlandse webwinkels daarvan profiteren.\n\nCritici van deze benadering zullen aanvoeren dat de Europese schuldencrisis het herstel na de financiële meltdown van 2008 heeft afgeremd, en dat is inderdaad zo. Maar wellicht dient zich in de nabije toekomst een gelijkaardig scenario aan. Ik ga ervan uit dat covid-19 zich niet zomaar zal laten temmen en een tweede golf van besmettingen zal ontketenen. De daaraan verbonden quarantainemaatregelen zullen de economie een tweede keer serieus pijn doen. Maar er zijn nog andere redenen om te veronderstellen dat het herstel niet van een leien dakje zal lopen.\n\nEuropa\n\nBelgië heeft zich duidelijk laten inspireren door de Zuid-Europese variant van de lockdown, waarbij alle zogeheten niet-essentiële ondernemingen wekenlang op slot gingen. In Noord-Europa - bijvoorbeeld in Nederland en Zweden - legden de overheden vaak een milder regime op. Ondernemingen uit die landen konden dus gemakkelijk onze exportmarkten inpikken, omdat wij die niet meer konden beleveren. Het is een illusie te denken dat we die verloren uitvoermarkten de komende weken en maanden zomaar terugkrijgen. Sommige zijn we voorgoed kwijt, met alle gevolgen van dien voor ons toekomstig groeipotentieel.\n\nOp de binnenlandse markt kampen we met gelijkaardige problemen. De lockdown heeft de e-commerce een geweldige stimulans gegeven, maar de kans is groot dat vooral de grote buitenlandse webwinkels daarvan profiteren. Het sociale bestel in België heeft de expansie van e-commerce de afgelopen jaren steeds tegengewerkt, en daar betalen we nu de prijs voor. Veel toegevoegde waarde lekt weg naar het buitenland. De aanwezigheid van de grote logistieke complexen net over de Nederlandse grens spreekt boekdelen. Gelukkig heeft ook de Belgische kleinhandel ondertussen de weg naar het onlinegebeuren gevonden. Hopelijk is het niet ‘too little, too late’. Bovendien blijven ze strijden met ongelijke wapens tegen buitenlandse spelers.\n\nWerkloosheid\n\nDe massawerkloosheid is eveneens terug van weggeweest. De sectoren die zwaar getroffen worden door de lockdown zijn vaak erg arbeidsintensief, zoals horeca, de traditionele kleinhandel en de reisbranche. Geen wonder dat veel jobs verloren gaan. Ook hier ligt een snel herstel niet voor de hand. De traditionele winkel gaat gebukt onder de moordende concurrentie van de oprukkende e-commerce. De reisbranche verdient behoorlijk aan globetrottende jonggepensioneerden, maar net die groep behoort tot de hogere risicocategorie voor coronabesmetting. Covid-19 zal volledig aan de ketting moeten alvorens die kapitaalkrachtige groep er weer massaal op uit trekt. Bovendien tellen de horeca en traditionele kleinhandel nogal wat laaggeschoolde medewerkers, een groep die het sowieso al niet gemakkelijk heeft op onze arbeidsmarkt. Herscholing en intensieve begeleiding is cruciaal om die mensen in het arbeidscircuit te houden. Maar dit neemt tijd en zal niet voor iedereen een oplossing bieden.\n\nVolgens de Europese Commissie zouden de overheidsuitgaven in 2020 oplopen tot 58 procent, het hoogste cijfer ooit in vredestijd.\n\nEen scenario van langzaam economisch herstel en een traag herlevende arbeidsmarkt belooft weinig goeds voor de overheidsfinanciën. Opnieuw trek ik een parallel met de financiële crisis. Het begrotingsevenwicht in 2007 maakte toen plots plaats voor een deficit van 5,4 procent van het bbp in 2009. Het duurde tot 2017 voor we weer in de buurt kwamen van het evenwicht. Dit trage herstel heeft veel te maken met de inertie van de overheidsuitgaven. We laten de rentelasten buiten beschouwing om te focussen op het effect van beleidsmaatregelen. Tijdens de financiële crisis stegen de publieke uitgaven van 45 procent in 2007 naar 51 procent van het bbp in 2009. Ondanks het schrappen van eenmalige crisismaatregelen en alle saneringsinspanningen in de daaropvolgende jaren komen de staatsuitgaven nooit meer beneden de helft van het bbp. Volgens de Europese Commissie zouden de overheidsuitgaven in 2020 oplopen tot 58 procent, het hoogste cijfer ooit in vredestijd. Ondertussen lopen de vergrijzings- en klimaatkosten verder op.",Brengt de coronacrisis het gestolde land in beweging?,nl
7930,"De kunstwerken van Kris Martin zijn weer uitgepakt. Het S.M.A.K. in Gent is klaar voor de heropening dinsdag. Maar de coronacrisis dwingt de musea na te denken over de veranderende wereld, meent Philippe Van Cauteren, directeur van het S.M.A.K.\n\n‘Ik was thuis op zoek naar ‘De Idioot’ van Fjodor Dostojevski. Het boek bleek spoorloos. Ik vond wel ‘Misdaad en Straf’ van dezelfde schrijver. Ik wil je de laatste paragraaf voorlezen, ik heb hem op mijn telefoon staan. ‘Maar hier begint al een nieuw verhaal, het verhaal van de geleidelijke vernieuwing van een mens, het verhaal van zijn geleidelijke wedergeboorte, van een geleidelijke overgang van de ene wereld naar de andere, van de kennismaking met een nieuwe werkelijkheid die hem tot dan volkomen vreemd was geweest. Dit zou het thema kunnen zijn voor een nieuw verhaal, maar ons verhaal is nu ten einde.’\n\nPhilippe Van Cauteren (51) wordt er bijna stil van. ‘Dat is toch een ongelooflijk prachtige en treffende beschrijving van wat corona met ons aan het doen is?’\n\nWe spreken Van Cauteren in het magazijn van het S.M.A.K. een paar uur voor de Nationale Veiligheidsraad de heropening van de musea goedkeurt. We lopen doorheen de tentoonstelling ‘Exit’ van Kris Martin. Op 9 maart ging ze open, een week later moest ze alweer dicht. De meeste kunstwerken zijn ingepakt in dik plastiek om, zo prozaïsch kan kunst zijn, geen stof te vergaren. De luchtballon T.Y.F.F.S.H ligt plat op de grond.\n\nVan Cauteren poseert voor de fotograaf tussen de tientallen potjes, vazen, flesjes die samen het kunstwerk ‘Water’ vormen. Hij lijkt op een verkoper op een rommelmarkt. ‘Kris heeft al die potjes ook op de rommelmarkt gevonden’, zegt hij.\n\nDinsdag zijn ze weer te bewonderen. Mondjesmaat weliswaar en onder voorwaarden. Online of telefonisch reserveren is verplicht. ‘We laten per uur slechts 30 mensen binnen. Het mochten er meer zijn, maar dat willen we niet. We nemen geen enkel risico. De bezoekers zullen nog nooit op zo’n luxueuze manier een tentoonstelling hebben kunnen bezoeken. We gaan ervan uit dat ze na een uur het parcours wel hebben doorlopen.’ Van Cauteren verwacht weinig problemen. ‘We hebben allemaal heel snel het virus in onze gewoontes geïncorporeerd, ook wie niet besmet is.’\n\n\n\nWat dacht u toen u het S.M.A.K in maart moest sluiten?\n\nVan Cauteren: ‘Een stad bloedt als de musea gesloten zijn. Ze bepalen voor een groot deel de stedelijke identiteit. Ook in Gent. Maar de sluiting was de juiste beslissing. Wat kon je anders doen? Kris bleef ook heel nuchter. ‘Ik ben blij dat we toch een week open geweest zijn’, zei hij. Natuurlijk waren we emotioneel. Je hebt zolang samen aan een tentoonstelling gewerkt en die wordt dan brutaal gestopt. Het komt wel goed. We hebben alle lopende tentoonstellingen tot januari verlengd.’\n\n\n\nDe musea gaan nu weer open. Wordt het business as usual?\n\nMisschien moeten enkele taboes sneuvelen. Een bezoeker betaalt gemiddeld minder dan 2 euro voor een ticket van 12 euro. Maar velen moeten niet betalen, terwijl ze dat best kunnen. Philippe Van Cauteren Directeur van het S.M.A.K.\n\nVan Cauteren: ‘Dat denk ik niet. Een aantal zaken moet opnieuw worden bekeken. Van de musea wordt steeds meer verwacht dat ze zelfbedruipend zijn. Meer eigen inkomsten. Je bent bijna verplicht af en toe een blockbustertentoonstelling te organiseren met weekends van 2.000 tot 2.500 bezoekers. Dat gaat nu niet meer kunnen. We moeten ook oppassen dat de crisis ons niet dwingt om terug te vallen op lokale kunst. Kunst kan niet anders dan internationaal zijn.’\n\n\n\n‘Het is misschien ook het moment dat de overheid eindelijk een aantal fiscale maatregelen neemt.. Ik denk aan de mogelijkheid om voordelig kunst aan een museum te schenken. Dat bestaat nog niet echt. En ja, misschien moeten enkele taboes sneuvelen. We krijgen jaarlijks zo’n 100.000 bezoekers over de vloer. Weet u hoeveel een bezoeker gemiddeld betaalt voor een ticket? Minder dan 2 euro. De tickets kosten nochtans 12 euro, 10 euro met korting. Maar heel veel mensen moeten niet betalen, terwijl die dat best kunnen en zelfs willen.’\n\n\n\nDe voorbije maanden zijn de musea massaal overgeschakeld op de digitale beleving. Wat vindt u daarvan?\n\nMuseum bezoeken? Reserveren verplicht\n\nDe meeste Belgische musea openen dinsdag opnieuw de deuren. Maar het bezoek zal er wel anders uitzien dan voor de coronacrisis. Toegangstickets moeten online of telefonisch gereserveerd worden. De bezoekers krijgen een tijdslot waarin ze welkom zijn. Het aantal bezoekers per uur is overal beperkt, in verhouding met de oppervlakte van het museum.\n\n\n\nEr wordt ook overal een tentoonstellingsparcours uitgestippeld dat verplicht is te volgen. Dat moet zo veel mogelijk contact tussen bezoekers vermijden.\n\n\n\nAlle info vindt u op de website van het museum van uw keuze.\n\nVan Cauteren: ‘Ik vrees dat de roep naar digitalisering alleen zal toenemen. Dat is niet goed. Je moet kunstwerken live zien. De inval van het licht, de proporties en de huid van een schilderij zijn digitaal niet reproduceerbaar. Die illusie wordt nu wel gecreëerd. Dat leidt tot een vervalsing van de beleving. Ook de waardegeving valt digitaal weg. De digitalisering maakt kunst waardeloos. Alles wordt op een hoopje gegooid. Een van de essentiële taken van een museum is net om waarde te geven aan een kunstwerk. Op de expo van Kris Martin ligt het 7 meter lange zwaard ‘Mandy XV’. Als je dat in een zaak met curiosa zou zien liggen, zou je denken: een prop uit een film. Pas door het zwaard in het museum te tonen worden andere betekenissen omarmd. Daarom zijn musea essentieel.’\n\n\n\nHebt u het gevoel dat de mensen het S.M.A.K. hebben gemist tijdens de lockdown?\n\nVan Cauteren: ‘Zeker wel. Ik kan daar geen percentage op plakken. 10, 20, 30 procent? Een museumbezoek is een andere nood dan op café of restaurant gaan. Maar dat wil niet zeggen dat ze niet bestaat. We zijn meteen na het begin van de lockdown overgeschakeld op alternatieven. Een ervan was het aanbod aan het publiek om museumaffiches te bestellen. Hebben we ons daar even aan mispakt. Ik denk dat we er al zo’n 3.000 moesten versturen. Een ander initiatief heette ‘Tekenen in lockdown’. We vroegen mensen om tekeningen te maken en op te sturen. Ze komen nog elke dag binnen. De uitdaging is die nieuwe gesmaakte initiatieven te incorporeren als de coronacrisis achter de rug is.’\n\n\n\nWordt dat moeilijk?\n\nVan Cauteren: ‘Dat zou niet mogen. De crisis biedt de musea een enorme opportuniteit. Iedereen is nu potentieel publiek geworden. Omdat we allemaal in hetzelfde schuitje zitten, van het zuidelijkste puntje van Chili tot Kamchatka. Dat creëert een gevoel van solidariteit. We moeten ons als museum niet meer richten tot de gespecialiseerde kunstliefhebber, of de geïnteresseerde leek. Maar tot iedereen. Want we zijn allemaal gelijk. Dat momentum mogen we niet verliezen.’\n\n\n\nWat betekent corona voor de kunstenaar?\n\nVan Cauteren: ‘Ik kan daar geen eenduidig antwoord op geven. Artiesten zijn meestal quarantaine en eenzaamheid gewoon. Ze leven in hun eigen wereld. Ik belde zopas met Charbel-joseph H. Boutros, van wie we ook een expo lopen hebben. Ik vroeg hem: Druk bezig? Hij antwoordde: ‘Nee, ik werk niet. Ik wil niet dat corona in mijn kunst sluipt.’ Een andere artiest die ik belde, Sandra Vasquez de la Horra, zei dan weer zich formidabel te voelen.’\n\n\n\nCorona moet toch een grote impact hebben? De kunst van Duitse meesters als Otto Dix en Georg Grosz is getekend door de Eerste Wereldoorlog en de armoede van het interbellum.\n\nVan Cauteren: ‘Absoluut. Maar je kan pas in 2030 terugkijken op de artistieke productie van 2020-2025 en de impact van het virus. Natuurlijk gaat die er zijn. Kijk maar naar hoe aids 40 jaar geleden een invloed had op de kunst van Robert Mapplethorpe, Cady Noland, Kiki Smith of Jean-Michel Basquiat.’\n\n\n\nZijn er koopjes op de kunstmarkt te doen, denkt u?\n\nVan Cauteren: ‘Dat weet ik niet. De kunstmarkt is heel heterogeen. De grote galerieën zoals Hauser & Wirth gaan niet in de problemen komen. Vele kleinere wel. De kunstbeurzen vallen een na een weg. Alles wordt uitgesteld of afgelast. Is dat slecht? Nee. Ik hoop dat daarmee het hijgerige karakter van de kunstmarkt verdwijnt. Kunstenaars moeten soms zoveel produceren om aan de vraag te kunnen voldoen dat hun kwaliteit eronder lijdt. Dat kan niet anders. Hopelijk krijgen we daar een correctie. De prijzen maken me niet zoveel uit. Mijn aankoopbudget is toch heel miniem. Ik heb een Adrian Ghenie of Marlene Dumas kunnen kopen toen ze nog betaalbaar waren. Maar weet je wat? Een museum moet een kunstwerk niet bezitten om het te hebben.’\n\n\n\nNu bent u me kwijt.\n\nVan Cauteren: ‘We bezitten geen werken van Marcel Duchamp, maar we hebben hem wel omdat een museum een onderdeel is van de kunstgeschiedenis. We creëren een context waarin het belang van Duchamp zichtbaar is zonder dat we hem tonen. Zijn geest dwaalt door het museum. Marc Coucke daarentegen bezit veel Duchamps, maar heeft hem niet. Er is geen kunsthistorische context in zijn verzameling. Dat geldt voor de meeste verzamelaars. Ik snap niet waarom mensen willen verzamelen. Verzamel jij?’\n\n\n\nNee. Vroeger Panini-stickers van voetballers.\n\nVan Cauteren: ‘Ik verzamel stokken die ik vind tijdens mijn lange wandelingen. Dat is alles.’",‘Kunst is waardeloos als je ze online moet bekijken',nl
7931,"Het aantal nieuwe vennootschappen is in een jaar met een derde gegroeid. De flexibiliteit die in de nieuwe vennootschapswetgeving werd ingebouwd, lijkt haar werk te doen.\n\nSinds op 1 mei 2019 het nieuwe Wetboek Vennootschappen en Verenigingen van kracht werd, zijn in ons land 32.707 nieuwe vennootschappen opgericht. Dat is 34 procent meer dan in dezelfde periode een jaar eerder. Dat blijkt uit de eerste Ondernemersbarometer die de Federatie van het Notariaat publiceerde.\n\nHet nieuwe wetboek biedt voordelen die niet in werking kunnen treden zolang de statuten niet zijn aangepast. Bart Van Opstal Notaris\n\nBijna (96%) alle nieuwe vennootschappen die sinds 1 mei 2019 zijn opgericht, zijn bv’s (besloten vennootschappen). ‘Dat ligt volledig in lijn met de bedoeling van de wetgever om van de besloten vennootschap dé vennootschapsvorm bij uitstek te maken’, zegt notaris Bart Van Opstal. In dezelfde periode werden slechts 767 nieuwe nv’s (naamloze vennootschappen) opgericht, 20 procent minder dan het jaar voordien. Sinds 1 mei 2019 is de nv vooral bedoeld voor grote en beursgenoteerde bedrijven.\n\nHet aantal nieuwe vennootschappen zat maand na maand in de lift. Die gestage aanwas werd wel gefnuikt toen midden maart de coronacrisis uitbrak. ‘Sindsdien is de vraag om nieuwe vennootschappen op te richten gedaald, een evolutie die aanhield in april’, zegt Van Opstal.\n\nBestaande vennootschappen talmen\n\nUit de Ondernemersbarometer blijkt verder dat ondernemingen wachten om hun statuten aan de nieuwe wetgeving aan te passen. Bestaande vennootschappen hebben daarvoor tot 31 december 2023 de tijd. Tot nu heeft maar 5 procent van hen een statutenwijziging doorgevoerd.",Aantal vennootschappen groeit fors sinds nieuwe wetgeving,nl
7932,"De islamitische vastenmaand is niet voor iedereen zalig, er schort nogal wat aan.\n\nHet einde van de ramadan is dit weekend in zicht. De islamitische vastenmaand is, zoals gebruikelijk bij vasten tout court, een tijd van zuivering en bezinning. Van verstilling en, in niet-coronatijden, een uitgelezen moment van bijeenkomsten met familie en vrienden aan een rijkgevulde tafel. Soberheid en bescheidenheid, waar de ramadan principieel prat op gaat, is in sommige huishoudens nogal zoek. Niettemin is de sfeer sereen, introspectief en gemoedelijk. Een gezegende ramadan, wensen moslims elkaar dan doorgaans.\n\nHet is een feit dat de maand niet voor iedereen in de moslimgemeenschap zo zalig is. Als moslim muziek spelen bijvoorbeeld kan je al letterlijk de kop kosten. Zo werd de Nederlandse dj Morad El Ouakili, de presentator van het programma 'Ramadan Late Night' op de NPO-radio, ernstig bedreigd. El Ouakili’s programma werd stopgezet en de man wordt nu beveiligd.\n\nZijn zonde, althans volgens radicale moslims? Muziek draaien tijdens de ramadan. Goed voor een doodstraf, oordelen fanatici: ‘Daarom hoop ik dat ze je pakken en kapotschieten, kankerhond.' Een gezegende ramadan wens ik alle vastende moslims toe. Maar ook een muzikale, opdat gematigdheid de boventoon mag voeren.\n\nVasten\n\nEvenmin zalig is de ramadan voor wie niet wil vasten. Terwijl vele moslimgezinnen jaar in jaar uit vasten, zijn er ook moslims die daar niet aan meedoen. Voor niet-praktiserende moslims is die keuze niet vanzelfsprekend, ook niet in het Westen. Scheve blikken en achterklap zijn hun deel. Sommigen worden er door hun nabije omgeving zodanig op afgerekend dat ze kiezen voor de weg van de minste weerstand. Stiekem eten, stiekem drinken en stiekem roken. Zo beleven zij de ramadan. Schijnheilig en bang. Een gezegende ramadan wens ik alle vastende moslims toe. Mag die evenzeer gezegend zijn voor niet-vastende moslims.\n\nDe ramadan is als het ware een fysieke quarantaine.\n\nZalig, als in een opperste graad van heilzaamheid, betekent niet dat we een religieuze feeststemming kritiekloos mogen overnemen in oppervlakkige tv- en radioprogramma's. Warmhartig is die poging tot inclusie in de programmatie beslist te noemen, maar ook wrang. In islamitische landen is het niet al feest dat de klok slaat, want wie bewust in het openbaar eet, riskeert een celstraf. Kritische berichtgeving, ook in eigen land, is geen kwestie van exotische sfeermakerij maar van een maatschappelijke taak.\n\nGeweld\n\nMijn gedachten, mijn hart gaan ook naar slachtoffers van intrafamiliaal geweld tijdens de ramadan. De ramadan is als het ware een fysieke quarantaine. Dertig dagen jezelf eten, drinken, seks en de gedachte daaraan ontzeggen in de uren dat er nog zonlicht te bespeuren is. Sommigen lopen er dan geprikkeld bij en dan durven de stoppen al eens door te slaan. Een weerbare ramadan is dan meer dan een wens.\n\nGezegend is de ramadan in een van de nobelste doelen, het streven naar solidariteit door empathie. Door honger te voelen kom je even in de buurt van wat een leven in armoede betekent. Maar er schort wat aan. In veel landen wordt er geschranst na zonsondergang, wat je bezwaarlijk solidariteit met de armen kan noemen. Bovenal heeft armoedebestrijding geen behoefte aan bezinning, maar aan actie. Waarom heeft geen enkel islamitisch land een sterk uitgebouwde sociale zekerheid? Structurele en efficiënte armoedebestrijding kan zonder religieuze impuls.",De ramadan is geen onverdeeld feest,nl
7933,"De Brusselse regering maakt 8,4 miljoen euro vrij om de cultuursector in de hoofdstad te ondersteunen. Er komt een steunfonds voor cultuurwerkers.\n\nBrusselse cultuurwerkers die inkomensverlies lijden door de coronacrisis en geen toegang hebben tot tijdelijke werkloosheid, kunnen tot 1.500 euro steun krijgen uit een steunfonds, waarin 5 miljoen euro zit.\n\nVeel cultuurwerkers zitten in een zeer precaire situatie. Niet alleen kunnen ze geen prestaties uitoefenen, ze hebben ook alleen onder beperkte voorwaarden recht op tijdelijke werkloosheid. De prestaties worden in het beste geval uitgesteld en in het slechtste geannuleerd, wat leidt tot groot loonverlies.\n\n2.000 Eenmalige steun Voor culturele en creatieve organisaties in Brussel is in een eenmalige steun van 2.000 euro voorzien.\n\nDe steun maakt deel uit van het pakket van 8,4 miljoen dat de Brusselse regering en de Vlaamse en Franse Gemeenschapscommissie VGC en de Franstalige Cocof hebben goedgekeurd om de Brusselse culturele en creatieve sector te ondersteunen.\n\nVoor organisaties is in een eenmalige premie van 2.000 euro voorzien. Die is bestemd voor alle getroffen Brusselse culturele en creatieve organisaties, zowel in de profit- als in de non-profitsector.","Steunpakket van 8,4 miljoen voor cultuur in Brussel",nl
7934,"Sinds 2016 hebben alle werknemers die onder het PC 200 vallen recht op een jaarlijkse brutopremie van 250 euro, als ze gedurende een referteperiode van twaalf maanden een voltijdse job hadden. Dat bedrag wordt elk jaar geïndexeerd en stijgt van 263,02 euro vorig jaar naar 265,12 euro dit jaar, berekende de hr-dienstenleverancier SD Worx.\n\nDe premie wordt elk jaar samen met het loon van juni uitbetaald. Bent u volgende maand nog geen 12 maanden aan de slag bij uw werkgever, dan wordt de premie pro rata berekend.\n\nDe premie wordt elk jaar samen met het loon van juni uitbetaald. Bent u volgende maand nog geen 12 maanden aan de slag bij uw werkgever, dan wordt de premie pro rata berekend. Idem voor wie niet voltijds, maar deeltijds werkt, zegt Geert Vermeir, juridisch expert bij SD Worx. Nam u de voorbije 12 maanden vader- of moederschapsverlof op, dan heeft dat geen effect op de hoogte van de premie. Die dagen tellen gewoon mee.\n\nImpact corona\n\nDat is in principe niet het geval als u de voorbije maanden door de coronacrisis tijdelijk werkloos was. Dan zal de premie pro rata worden berekend. De dagen dat u tijdelijk werkloos was, worden niet beschouwd als gelijkgestelde dagen. Stel dat u in april en mei tijdelijk werkloos was, dan wordt voor de berekening van de premie 10/12den in rekening gebracht.",Jaarlijkse premie voor bedienden stijgt tot 265 euro,nl
7935,"U leidt een bedrijf en wilt 300 werknemers afdanken. Hoe dat best aanpakken? Eenvoudig: u lekt naar de pers dat u 1.000 man zult ontslaan. Grote verontwaardiging alom, de vakbonden dreigen om weer eens met hun brandende palletten en warme soep de ingang te komen blokkeren. Dan kondigt u aan dat de geruchten, waarvan u zich afvraagt waar ze vandaan komen, meer dan voorbarig zijn en dat u met de sociale partners aan tafel zult gaan om eens van gedachten te wisselen over een mogelijke herstructurering.\n\nTijdens die onderhandeling komen de syndicaten met hun eis: 500 man, en niet één meer. U wringt wat tegen, stelt 750 voor, maar de syndicale leiders voelen zich sterk en onverzettelijk. U geeft zuchtend toe: 500 dan maar. De vakbonden mogen dan hoog van de toren blazen dat ze 500 jobs hebben gered, en u kunt er 200 meer schrappen dan u van plan was. Alleman content.\n\nZo gaat het ook weer bij Brussels Airlines, waarvan het faillissement in de sterren geschreven staat. Een gouden tip aan speculanten en beleggers: indien, rechtstreeks of zijdelings, Etienne Davignon in of rond het bestuur van een bedrijf opduikt, doe dan cito presto al uw aandelen ervan van de hand. Desnoods met verlies. En koop ze ook niet aan als hij weg is, voor je het weet is hij terug.\n\nHet bezoek van Lufthansa-baas Carsten Spohr aan Sophie Wilmès en Little Croo wekte trouwens een déjà vu op. De vorige keer dat de bazen van een grote luchtvaartfirma over onze kleine luchtvaartfirma kwamen onderhandelen met Belgische regeringsleiders dateert van begin deze eeuw, toen de top van Swissair in het Brusselse Astoria-hotel een akkoord sloot met Guy Verhofstadt en Johan Vande Lanotte, twee elkaar versterkende mislukkingsvirussen. Het kostte de Belgische belastingbetaler uiteindelijk 1,5 miljard euro, omdat noch de twee zelfingenomen ministers, noch hun verwaande kabinetschefs Luc Coene en Jannie Haek bekwaam waren een eenvoudig contract van een A4 groot te lezen. Ze waren een bankwaarborg vergeten te eisen voor een engagement van 1,5 miljard euro, dat dan ook nooit werd nagekomen!\n\nDe bevoegde minister Rik Daems was, net als Sabena-voorzitter Fred Chaffart, door die vier politieke samenzweerders niet eens ingelicht over de gesprekken. Daems mocht nadien als ceremoniële nar het glas champagne heffen met de Zwitsers, die vreesden dat ze zelf al te veel op hadden. Want dat de Belgische zulthoofden hadden getekend wat de Zwitsers meenden dat ze hadden getekend, kon alleen aan een door alcohol vertroebeld zicht worden toegeschreven. De advocaten van Swissair hebben drie volledige dagen nodig gehad om hun directie ervan te overtuigen dat de Belgische handtekening wel degelijk stond onder wat er stond.",Swisshansa,nl
7936,"In Steven Borgerhoff, de helft van het uitgeversduo Borgerhoff & Lamberigts, huist een schrijver van melancholische americanaliedjes die als rustbrengers kunnen dienen in deze onbestendige tijden. ‘Dit is echt het hart op de tafel.’\n\n‘Wat wilde hij op zijn 18de worden: muzikant of uitgever?’ Steven Borgerhoff (44) klapt de laptop dicht waarop we zonet samen op veilige afstand van elkaar een stukje van zijn eerste optreden op Facebook bekeken. Tussen ons op tafel een potje antibacteriële handgel en verder enkel een exemplaar van zijn sombere maar elegante soloalbum ‘Waves Holding Time’.\n\n‘Muzikant, en ik stelde me daar dan altijd volle stadions bij voor’, zegt Borgerhoff zonder lang nadenken. Hij glimlacht. ‘Al vrees ik dat er geen podiumbeest schuilt in mij. De kans is groot dat die Facebook Live mijn eerste en laatste optreden was. Het was leuk om te doen, maar ik ben er te perfectionistisch voor. En te onzeker. In het algemeen ben ik dat helemaal niet, tenzij het over mijn muziek gaat. Dit is echt het hart op de tafel, hè.’\n\nSchermvullende weergave De afbeelding op de hoes van 'Waves Holding Time' is van de schilder Koen van den Broek.\n\nDe mysterieuze hoes van ‘Waves Holding Time’ stelt een stoeprand voor, een werk van Koen van den Broek. De schilder is geen vriend, de uitgever is wel fan. Het detail van de openbare ruimte spoorde met het gevoel van isolement dat de weemoedige americanaplaat oproept. ‘Euforie en depressie liggen bij het schilderen dicht bij elkaar’, zei van den Broek ooit in deze krant. Het moet een citaat zijn waarin SJ Hoffman - Borgerhoffs nome de plume als muzikant - zich kan terugvinden, afgaande op de duistere songs waarrond hij thuis in zijn kelder een kamerbrede sound wikkelde.\n\nDenk aan de Britse songwriter Richard Hawley, of bands als Wilco, The Jayhawks en The National. Maar het grootste compliment dat je Borgerhoff kan geven, is dat je bij het horen van zijn teksten instinctief aan Conor Oberst van Bright Eyes moet denken. Hij is zo’n megafan dat hij zich aan een cover van de Amerikaan waagde. ‘Common Knowledge’ behoort samen met het sfeerrijke titelnummer en het toverachtige ‘Blessed’ - een duet met Leonie Geysel van Arsenal - tot de hoogtepunten van de plaat.\n\nGolven\n\nHoewel Borgerhoff beweert dat de teksten op het album niet over hem gaan, wil hij er niet te omstandig over uitweiden. Er staat zowel een nummer op, bekent hij, over iemand die terugkijkt op een gebroken relatie als eentje over een man die op zijn sterfbed tegen zijn vrouw zegt: ik vertrek, ga nu maar alleen verder. Het centrale thema is tijd. Golven die de tijd vasthouden, is de letterlijke vertaling van de albumtitel.\n\n‘Ik hou ontzettend van de zee’, vertelt hij. ‘Als ik naar de golven kijk, stopt de tijd even. (denkt na) Ik word dit jaar 45, een moment in het leven waarop veel mensen stilstaan bij het begrip tijd. Hebben we onze tijd op deze planeet nuttig besteed, en wat kunnen we nog allemaal doen in de tijd die ons rest? Ik bekijk mijn doen en laten de jongste tijd steeds vaker door een achteruitkijkspiegel. Hoe dan ook heeft de tijd mijn leven in een definitieve plooi gelegd, of ik dat nu wil of niet. (lacht) Let wel: Ik weiger het een midlifecrisis te noemen.’\n\nAls ik naar de golven op zee kijk, stopt de tijd heel even. Steven Borgerhoff Uitgever en muzikant\n\nDe uitgever groeide op in een gezin waarin kunst een prominente plek had. Thuis stond de hele dag klassieke muziek op, zijn ouders hielden enorm van beeldende kunst. Als kind ging Borgerhoff naar de muziekschool, als tiener rebelleerde hij tegen de klassieke wereld van zijn ouders met de alternatieve rockmuziek van de jaren 90. In die periode schreef hij zijn eerste nummers. Uit onzekerheid hield hij die verborgen voor de buitenwereld, tot hij enkele jaren geleden zijn stoutste schoenen aantrok en een selectie liet horen aan twee professionele muzikanten: de Belg Luuk Cox en Mike Rowe, de rechterhand van Noel Gallagher van Oasis. Die vonden het goed. Zo debuteerde hij vorig jaar op zijn 43ste met een verdienstelijke plaat waaraan je hoorde dat er nog vooruitgang te boeken viel.\n\nSchermvullende weergave Uitgever Steven Borgerhoff: een weemoedig man.\n\nDie vooruitgang is er op deze tweede. Maar de ambitie is niet gewijzigd. Hij kan zich geen leven zonder muziek voorstellen, zegt hij, en zijn droom is een eigen oeuvre uitbouwen. Er komen dus nog platen, maar SJ Hoffman blijft een hobby. Ook omdat de onzekerheid niet afneemt met het ouder worden. ‘Ik krijg toch het gevoel nooit helemaal uit mijn hoofd dat ik net niet goed genoeg ben.’",Trage muziek bij de stilstaande tijd,nl
7937,"Op veel personeelsdiensten staan de telefoons sinds afgelopen week roodgloeiend. De ministerraad keurde het voorbije weekend het corona-ouderschapsverlof goed, waardoor ouders van jonge kinderen dit jaar tussen 1 mei en 30 juni extra ouderschapsverlof kunnen opnemen. Ze kunnen ervoor kiezen hun werk halftijds of voor een vijfde te onderbreken en krijgen voor de niet-gewerkte dagen een onderbrekingsvergoeding van de RVA.\n\nNiet alleen is de aanvraagprocedure erg laagdrempelig gemaakt, federaal minister van Werk Nathalie Muylle (CD&V) liet zondag ook weten dat de onderbrekingsvergoeding voor het coronaverlof 25 procent hoger ligt dan die van het gewone ouderschapsverlof. Wat dat betekent voor de verschillende formules en categorieën van aanvragers, ziet u in bijgaande tabel.\n\nSchermvullende weergave\n\nDoor die hogere vergoeding melden zich niet alleen nieuwe gegadigden aan, maar willen ook veel mensen die nu al ouderschapsverlof opnemen graag de switch maken. Dat overstappen van de ene vorm van ouderschapsverlof naar de andere is zonder meer mogelijk. U kunt het lopende verlof omzetten in een corona- ouderschapsverlof of het lopende verlof tijdelijk laten schorsen en in de plaats corona-ouderschapsverlof aanvragen. Het gaat om een bijkomend verlof. Het corona-ouderschapsverlof wordt niet afgetrokken van het krediet van het gewone ouderschapsverlof.\n\n\n\nTijdskrediet\n\nOok werknemers die tijdskrediet aan het opnemen zijn, mogen tijdelijk voor corona-ouderschapsverlof kiezen. Het tijdskrediet met als motief ‘zorg voor een kind’ is naast het ouderschapsverlof een tweede vorm van werkonderbreking. Wie dat wenst, kan opeenvolgend gebruikmaken van die twee soorten verlof.\n\n\n\nHet tijdskrediet lijkt op het ouderschapsverlof, maar er zijn verschillen. U moet om te beginnen al langer bij uw werkgever aan de slag zijn: 24 maanden in de plaats van 12 maanden voor een gewoon ouderschapsverlof en maar een maand voor het coronaverlof. Het kind waarvoor u zorgt, mag niet ouder zijn dan acht jaar.\n\nDe RVA bevestigde ons dat het systeem van tijdskrediet niet kan worden gecombineerd met het corona-ouderschapsverlof, maar dat het tijdskrediet wel kan worden stopgezet om aansluitend corona-ouderschapsverlof op te nemen. De loopbaanonderbreker die zijn tijdskrediet vroegtijdig stopzet voor een corona-ouderschapsverlof, kan nadien het resterende saldo van zijn tijdskrediet aanvragen, als hij opnieuw aan de toelatingsvoorwaarden voldoet.\n\nAls het tijdskrediet wordt stopzet voor de minimumduur gepresteerd werd, dan kan de RVA de uitkeringen terugvorderen omdat de minimumduur niet werd gerespecteerd. Concreet: er kan worden teruggevorderd als uw effectieve periode van tijdskrediet met uitkeringen de minimumduur van drie maanden niet bereikt in geval van voltijds of halftijds tijdskrediet en van zes maanden in geval van 1/5de tijdskrediet.\n\nDe tijdelijke omschakeling van een lopend verlofsysteem naar het corona-ouderschapsverlof wordt vaak gezien als een onnodige belasting van de personeelsadministratie.\n\nDe vraag blijft of dat ook zal gebeuren als mensen hun tijdskrediet vroegtijdig onderbreken om op corona-ouderschapsverlof over te schakelen. De RVA is daarover nog in bespreking met het kabinet van minister Muylle.\n\nUit de tabel blijkt dat de drijfveer om van systeem te wisselen, zelfs al is het maar voor enkele maanden, toch aanzienlijk is. De vergoedingen voor tijdskrediet liggen normaal lager dan voor ouderschapsverlof, maar met de toeslag van 25 procent wordt het verschil nog groter.\n\n\n\nKnelpunten\n\nHet enige knelpunt voor de werknemer die graag van systeem wisselt, is dat het corona-ouderschapsverlof alleen kan worden opgenomen als de werkgever daarmee akkoord gaat. Dat ligt anders bij het gewone ouderschapsverlof. De werkgever kan dat niet weigeren aan iemand die aan de voorwaarden voldoet, omdat het ouderschapsverlof een recht is.\n\n\n\nOok tijdskrediet is een recht in ondernemingen met meer dan tien werknemers. Alleen in bedrijven met maximaal tien werknemers mag de werkgever het tijdskrediet weigeren.\n\nVeel werkgevers houden op dit ogenblik het liefst nog een slag om de arm. De nu beschikbare informatie over het corona-ouderschapsverlof is nog altijd voorlopig. De Raad van State moet zijn advies nog geven over de ingediende tekst, en het is al gebeurd dat een principieel goedgekeurde tekst nog werd gewijzigd.\n\n\n\nOnnodige belasting\n\nNiet alle bedrijven zouden echter even happig zijn om het corona-ouderschapskrediet over de hele lijn toe te kennen. Bij de heropstart van veel bedrijven moeten voldoende werknemers aanwezig zijn om het werk gedaan te krijgen.\n\n\n\nDaarnaast is er de redenering dat werknemers die al in een verlofsysteem met het oog op de zorg van de kinderen zitten, eigenlijk al geholpen zijn. De tijdelijke omschakeling van een lopend verlofsysteem naar het corona-ouderschapsverlof wordt dan vaak als een onnodige belasting van de personeelsadministratie gezien.\n\nHet corona- ouderschapsverlof in een notendop\n\n\n\nHet corona-ouderschapsverlof is een extra verlof dat tussen 1 mei en 30 juni kan worden opgenomen, om het voor werknemers makkelijker te maken werk en opvang van hun kinderen te combineren in deze coronacrisis.\n\nDe opname van dit verlof heeft geen invloed op het saldo van andere thematische verloven. Het komt dus boven op de bestaande mogelijkheden.\n\nHet verlof kan worden aangevraagd door ouders (inclusief adoptieouders en pleegouders) met minstens een kind tot 12 jaar of een kind met een handicap tot 21 jaar.\n\nWerknemers kunnen al na een maand dienst bij een werkgever het corona-ouderschapsverlof aanvragen.\n\nDe aanvraagprocedure wordt uiterst kort gehouden: de werknemer moet de aanvraag maar drie dagen voor de ingang van het verlof indienen en de werkgever krijgt zes dagen om te antwoorden.\n\nDe werkgever is niet verplicht het verlof goed te keuren.\n\nDe onderbrekingsuitkering ligt 25 procent hoger dan voor het gewone ouderschapsverlof.\n\nU kunt kiezen voor een 1/5de onderbreking, maar daarvoor moet u een voltijdse betrekking hebben. Daarnaast is het mogelijk halftijds te onderbreken, maar dan moet u minstens 75 procent tewerkgesteld zijn.\n\nOok voor zelfstandigen is een soortgelijk verlof in de maak.",Doe uw voordeel met corona-ouderschapsverlof,nl
7938,"Het publiek is onze grootste donateur, partner, geldschieter. Maar in deze crisis kijken wij wel richting de overheid, de hoofdrolspeler in dit noodscenario. We vragen geen levenslange hangmat, wel een tijdelijke hangbrug om ons cultuurcentrum niet te moeten opdoeken.\n\nDe prikkelende column van Ivo Victoria (De Morgen, 15 mei) of we ‘werkelijk geen andere keuze (hebben) dan telkens weer als een murw geslagen hond bij de overheid te gaan vragen om een paar extra stokslagen’ (lees subsidies) is wellicht ironisch bedoeld, hij laat ons niet onberoerd. Hij parodieert wat anderen menen, maar geeft ruiterlijk toe zelf geen oplossing te hebben.\n\nSchermvullende weergave Ferre Wyckmans. ©rv\n\nKoen Van Boxem, de chef cultuur van De Tijd, heeft die wel. Artiesten kunnen voor een zaal spelen waarin elke stoel is vervangen door een beeldscherm, een van thuis uit volgende tickethouder vult de illusie. Zo voelen de artiesten zich niet alleen. Steun aan de overheid vragen noemt hij contraproductief. De cultuursector moet ‘meer zijn tanden tonen aan het publiek’ en hen laten betalen.\n\nDeze ongetwijfeld constructief bedoelde ideeën schuren dicht aan tegen de weinig vleiende term subsidieslurpers. Afgelopen vrijdag hebben we de 17de verjaardag van De Roma niet gevierd: de spots zijn uit, het feestgedruis klinkt kortademig. Het verdienmodel dat De Roma hanteert, is niet uniek, maar wel licht ongewoon. De subsidies bedragen 15 pro-cent van het budget dat nodig is om in De Roma ongeveer 200.000 bezoekers op 400 activiteiten per jaar te vergasten. Kortom, het publiek is onze grootste donateur, partner, geldschieter. Soms lijken we wel het liberale droombeeld, de culturele sector die meer eigen inkomsten zoekt.\n\nDe ongetwijfeld constructief bedoelde ideeën schuren dicht aan tegen de weinig vleiende term 'subsidieslurpers'.\n\nIn al die jaren is de subsidie in verhouding tot de eigen middelen gedaald. Het gaat over 800.000 euro per jaar van de stad Antwerpen (met hopelijk nog een sociaaltariefcorrectie) en 15.000 euro van het district Borgerhout op een jaarlijkse omzet van 5,5 miljoen euro. De provincie is definitief gestopt met subsidiëren en de werking past in geen enkel Vlaams decreet.\n\nConcreet: 85 procent van de middelen komt uit particuliere sponsoring, ticketverkoop, goodwill van artiesten en baropbrengsten. De 400 vrijwilligers, die De Roma zijn specifieke flair geven, zijn uniek en onmisbaar. Aan een financiële waardering daarvan hebben we ons nog niet gewaagd, hun enthousiasme is overigens niet te berekenen.\n\nSchermvullende weergave Danielle Dierckx. ©Photo News\n\nSinds het begin van de lockdown zijn ticket- en drankverkoop als inkomstenbron weggevallen. De loonkosten zijn gereduceerd door gebruik te maken van het systeem van tijdelijke werkloosheid. Maar vaste kosten als de huur, verzekeringen, abonnements- en energiekosten en financieel beheer blijven doorlopen.\n\nOnzekerheid\n\nDe onzekerheid over wat de situatie de komende maanden zal bieden aan programmatorische mogelijkheden houdt ons niet tegen creatieve scenario’s te bedenken. Ook over de nodige ingrepen om onze zaal ‘coronaproof’ te maken breken we ons hoofd en net niet de benen. Ons personeel is mentaal niet op lockdownvakantie, hun betrokkenheid is bijna ontroerend.\n\nWij zijn al jaren meesters in het zoeken van eigen middelen. En plantrekkerij beoefenen we op Olympisch niveau.\n\nDe uitnodiging van Ivo Victoria om niet naar de overheid te kijken, laat staan het zaal-zonder-publiek-idee Van Koen van Boxem, schuiven we dus terzijde. Wij zijn al jaren meesters in het zoeken van eigen middelen. En plantrekkerij beoefenen we op Olympisch niveau. Ons publiek is al jaren onze grootste believer en ja, vandaag kijken wij wel naar de overheid. Niet als zogenoemde vijand die ons al die jaren in de steek liet. Dat is niet zo. Maar wel als hoofdrolspeler in dit noodscenario.\n\nDecretaal ‘niet passend’, kan even geen excuus zijn. Het Vlaamse coronanoodfonds schijnt enkel bestemd voor wie Vlaams gesubsidieerd is. Daar gaat onze strohalm. En een vol huis ligt nog niet in het verschiet. We vragen geen levenslange hangmat, wel een tijdelijke hangbrug om onze Borgerhoutse schouwburg niet te moeten opdoeken.","Cultuur vraagt geen levenslange hangmat, wel tijdelijke hangbrug",nl
7939,"Het experimentele collectief Einstürzende Neubauten viert zijn veertigste verjaardag met een voor zijn doen verrassend toegankelijk album. De manier waarop het tot stand kwam, is eens te meer uniek.\n\n‘Alles in Allem’ is het eerste reguliere studioalbum van Einstürzende Neubauten (EN) sinds ‘Alles Wieder Offen’ uit 2007 en het eerste nieuwe materiaal sinds de suite die het collectief 100 jaar na de slag om de IJzer in opdracht van de gemeente Diksmuide schreef. De nieuwe plaat, in de markt gezet als 40ste jubileumuitgave, blijft gelukkig niet in de loopgraven van het verleden ploeteren.\n\nHet productieproces was gebaseerd op een uitvoerig geluidsexperiment en op ingenieuze vormen van vrije associatie, waarbij zelfs de fans via het onlineforum hun inbreng hadden, zoals op de openingstrack en single ‘Ten Grand Goldie’. Het resultaat is stevig in het nu verankerd, wat de cultband aan zijn reputatie verschuldigd was.\n\nEinzstürzende Neubauten klinkt nog steeds broeierig, maar ook bedachtzamer.\n\n‘Berlins dunkler Himmel / Gab uns ein Dach / Wir hatten 1000 Ideen / Und alle waren gut’, klinkt het in ‘Am Landwehrkanal’. Het verwijst naar Rosa Luxemburg, de revolutionaire en medestichtster van de Duitse Communistische Partij die in 1919 vermoord in het Berlijnse Landwehrkanaal werd gegooid. Los daarvan: veel raker kan je de carrière van EN nauwelijks omschrijven.\n\nVan in het begin werd gemusiceerd op alles wat los en vast zat, vaak ook op gevonden materiaal. Het gevolg was een voor de buitenwereld niet altijd even hapklare muzikale synthese van stilte en noise, van planmatige en toevallige geluiden. Frontman Blixa Bargeld richtte Einstürzende Neubauten op in 1980, nog voor hij twintig jaar de rechterhand van Nick Cave zou zijn bij de Bad Seeds. Maar de furieuze, kapotte industriële sound uit de begindagen is in de huidige bezetting geëvolueerd naar een veel minzamer palet. Dat weerspiegelt zich op ‘Alles in Allem’ in echte, zij het theatrale songs, met meestal gewoon strofen en refreinen, soms zelfs een strijksectie.\n\nDe vocalen van Bargeld, die spreekzingt en croont, ergens tussen cabaret en chanson in, zitten verrassend vooraan in de mix. De vertrouwde percussieve elementen en noise blijven deel uitmaken van het DNA van het collectief. Ze klinken nog steeds broeierig, maar ook bedachtzamer. Onderhuids ondersteunen ze het grotere geheel, zoals in het beklijvende ‘Taschen’, met zijn dwingende beat, hypnotiserende belletjes en klanken geproduceerd door te woelen in ‘tassen’, meer specifiek in van die grote, geruite reistassen uit nylon waar asielzoekers vaak al hun bezittingen in meezeulen.\n\nSpeelse link\n\nHet zijn zulke schijnbare details die anno 2020 de kern van het collectief aanraken en zijn muzikale spel van kans en toeval aanschouwelijk maken. Soms is er een speelse link met een oudere song uit het oeuvre, vaak met ankerpunten in Berlijn (‘Tempelhof’, ‘Wedding’). Hoewel goeddeels gefabriceerd via vrije associatie, teksten die gesuggereerd werden door fans en fragmenten uit dromen van de frontman, bieden de tien tracks een opvallend coherente en beschouwende blik op het gemoed van band en stad, die na vier decennia verbroederen nog even verstrengeld als ongrijpbaar zijn.\n\n'Alle ideeën zijn nog altijd goed, zowel de oude als de nieuwe', vatte Bargeld het in een recent interview samen. Opnieuw is het aan de luisteraar om ze naar goeddunken te interpreteren.",De klankhemel klaart op boven Berlijn,nl
7940,"Beste Luc Sels, kunt gij alstublieft stoppen met uw auto en chauffeur uit te lenen aan Marc Van Ranst? In het begin was dat een sympathieke geste, typisch voor u verzekerden u enkele mouwvegers. Maar dat gebaar is zijn doel ver voorbij geschoten en is als een virus gemuteerd naar negatieve publiciteit voor uw universiteit. Aangezien hijzelf geen rijbewijs heeft, bij gebrek aan vertezicht, zou hij zonder uw dienstwagen elke dag met het openbaar vervoer naar de Reyerslaan en de Mevrouw Van Thillobuilding in Antwerpen moeten, en krijgt hij er misschien als laatste ook genoeg van.\n\nLuc, we moeten u niet vertellen dat er volgend jaar weer rectorverkiezingen worden gehouden. Herinnert gij u de vorige hansworst van de KU Leuven die zich ging opdringen in alle radio- en televisieprogramma’s? Was iets pastoorachtigs, maar was niet officieel gewijd vanwege te veel empathie voor getroebleerde schrijfsters en zinzoekende assistent-kerkjuristes. Ziet ge geen opvallende gelijkenissen met het parcours van Van Ranst? Ziet ge het gevaar niet?\n\nHebt ge de hagiografische reeks over het leven van God de Viroloog in Het Laatste Nieuws niet gelezen? Wat bleek daaruit? Eén woord: ambitie. Tomeloze, blinde, en niets of niemand ontziende ambitie. Over lijken om zijn doel te bereiken. Dat bleek duidelijk uit het relaas van een uitverkoren schare gewezen vrienden en vriendinnen, die hem nochtans genegen moeten zijn want hun naam en adres zijn vermoedelijk door de gevierde zelf geleverd, hoe zou de journalist ze anders hebben gevonden? Veel kritische geluiden borrelen dan doorgaans niet op. Tenzij: ‘Hij werkt te hard en kan soms veeleisend zijn.’ Dat zijn van die kritieken die een chef graag hoort, en die zijn grootste zolenlikkers dus gretig verkondigen, alsof ze iets gedurfds doen.\n\nOver de jonge Van Ranst kwamen medestudentinnen uit de Bronx aan het woord, een laborante uit de Karpaten zong zijn lof, hematologes uit Transsylvanië kreunden bij de herinnering, en een bacteriologe van de Karelsuniversiteit in Praag werd ter plekke krols. Een immunologe uit Meerbeek daarentegen viel bij het horen van de naam ‘Van Ranst’ ten prooi aan een acute maar gelukkig tijdelijke aanval van frigiditeit.\n\nPas op voor uw stoel, Luc. Bekijk zijn universitair curriculum van de voorbije twintig jaar, wat ziet ge? Macht. Het veroveren van macht. Eerst binnen het ziekenhuis, dan binnen het departement, en daarna is er maar één stap hoger. Ge zijt vier jaar geleden tegen wil en dank rector geworden, omdat ook gij niet kon voorzien dat Rik Torfs zóveel afkeer had opgewekt. Maar gaandeweg hebt ge plezier in uw functie gekregen, en iedereen aan wie wij het vragen zegt hetzelfde: ge doet dat discreet maar zeer goed. Maar ge maakt één grote fout: ge denkt in Van Ranst een medestander te hebben en ge praat hem naar de mond. Tot in open brieven toe.",Rectoranst,nl
7941,"Wat is het?\n\nDe werknemer moet de werkgever slechts drie dagen voor het opnemen van het verlof op de hoogte brengen. Het verlof kan volledig elektronisch worden aangevraagd.\n\nHeeft iedereen recht op het corona-ouderschapsverlof?\n\nWerknemers die minstens een maand in dienst zijn bij een werkgever kunnen het corona-ouderschapsverlof aanvragen. Die voorwaarde is een stuk soepeler dan voor het gewone ouderschapsverlof, want daarvoor moet een werknemer minstens twaalf maanden bij een werkgever aan de slag zijn.\n\nOm het verlof aan te vragen moet u minstens één kind hebben dat niet ouder is dan twaalf jaar. Voor kinderen met een handicap is de leeftijdsgrens 21 jaar. Het verlof kan ook worden opgenomen door adoptieouders en pleegouders.\n\nHoe kan ik het corona-ouderschapsverlof opnemen?\n\nU kunt kiezen voor een 1/5de onderbreking, maar daarvoor moet u wel een voltijdse betrekking hebben. Daarnaast is het ook mogelijk halftijds te onderbreken, maar daarvoor moet u minstens 75 procent tewerkgesteld zijn.\n\nIs mijn werkgever verplicht het verlof goed te keuren?\n\nUw werkgever is vrij om uw aanvraag al dan niet goed te keuren en heeft zes dagen tijd voor zijn beslissing. U zult dus pas uw coronaverlof kunnen opnemen na het akkoord van uw werkgever. Dat is anders voor de ‘gewone’ vormen van ouderschapsverlof. Als u daarvoor aan de voorwaarden voldoet, kan de werkgever uw aanvraag niet zomaar weigeren, omdat het ouderschapsverlof een recht is.\n\nWat als ik al een gewoon ouderschapsverlof aan het opnemen ben?\n\nAls u al gewoon ouderschapsverlof aan het opnemen bent, hebt u twee mogelijkheden. Ofwel kunt u het lopende verlof omzetten in een corona-ouderschapsverlof, ofwel kunt u een gewoon ouderschapsverlof tijdelijk laten schorsen en een corona-ouderschapsverlof in de plaats aanvragen. Het corona-ouderschapsverlof wordt niet in rekening gebracht van het krediet voor het gewone ouderschapsverlof. Het gaat dus om een bijkomend verlof.\n\nKan ik het coronaverlof met tijdskrediet combineren?\n\nOuderschapsverlof en tijdskrediet zijn aparte stelsels met specifieke regels. Een combinatie van de twee kan niet, luidt het bij de RVA. Maar het tijdskrediet stopzetten en vervolgens het corona-ouderschapsverlof starten behoort wel tot de mogelijkheden. Het voordeel daarvan is dat op die manier tijdkrediet wordt uitgespaard dat dan later nog kan worden ingezet. Bovendien is het coronaverlof doorgaans financieel interessanter.\n\nHoeveel ontvang ik voor het coronaverlof?",Corona-ouderschapsverlof: wat kan en wat brengt het op?,nl
7942,"Een wereld in herstelmodus heeft baat bij sterke merken, de smeerolie van onze economie. De recessie dwingt veel bedrijven echter zichzelf heruit te vinden of minstens hun strategie te herzien. Dat hoeft niet pijnlijk te zijn, als ze rekening houden met de nieuwe realiteit van klanten.\n\nIn de nasleep van de financiële crisis schreef ik een boekje met als titel ‘I love the crisis’. Ik heb mezelf tien jaar later herlezen en mijn oplossingen tegen het licht van de huidige recessie gehouden. Er zijn natuurlijk verschillen, maar ook universele inzichten die opnieuw van toepassing zijn.\n\nSchermvullende weergave ©FamousGrey\n\nMerken worden gemaakt door mensen en die hebben bij gevaar de instinctieve reactie te schuilen. Toen Covid-19 toesloeg, hebben vele bedrijven hun inspanningen teruggeschroefd of stilgelegd. Niet alleen luchtvaartmaatschappijen, maar ook autobouwers, bierbrouwers en verzekeraars.\n\nEen kleiner aantal bedrijven toonde snel zijn menselijke kant: Decathlon schonk duikmaskers aan ziekenhuizen, de lingerieproducent Van de Velde begon mondmaskers te stikken en Audi Brussels hielp mee aan de productie van beademingsmachines. Niet alleen humaan, maar ook slim: klanten zullen zich lang na de crisis herinneren welke bedrijven zich maatschappelijk genereus toonden.\n\nInvesteren\n\nNu we langzaam de focus verleggen van de gezondheidscrisis naar de sombere economische realiteit is het hoog tijd voor anticyclische marketing of tegen de stroom in investeren. Waarom? Omdat consumenten bedrijven belonen die vertrouwen hebben in de toekomst. De stimulus van optimistische merken werkt beter dan de financiële kunstgrepen van de centrale banken.\n\nTijdens een laagconjunctuur laten bedrijven hun creatieve krachten te vaak op stal en concentreren ze zich op klassieke cashcows.\n\nHet is ook wetenschappelijk bewezen dat adverteren in laagconjunctuur een grotere impact heeft op het marktaandeel dan adverteren in hoogconjunctuur. Minder concurrentie in de reclameblokken en dus een hogere zichtbaarheid leiden tot een multiplicatoreffect. Dat nog aan belang wint als het ergste achter de rug is en de verkoopvolumes weer stijgen.\n\nZo heeft Nike tijdens de recessie in de jaren 90 Reebok en Converse van de kaart kunnen vegen. Daar is zelfs een hoofdstukje aan gewijd in de fantastische Netflix-documentaire ‘The Last Dance’, over de Chicago Bulls van de basketlegende Michael Jordan.\n\nQuarantaine\n\nDe allerslimste merken kijken vandaag verder dan hun reclameneus lang is. Dat is zonder discussie de grootste evolutie sinds mijn boekje van tien jaar geleden. Klantenervaring en innovatie zijn de nieuwe toverdrank van anticyclisch ondernemen.\n\nIn onze quarantaine zijn we de dienstverlening van onze favoriete merken nog meer gaan waarderen. Het gratis, lekker dessert, dat mijn favoriete thai ongevraagd bij mijn takeawaybestelling stopte. De heerlijk heldere babbel met de dame van mijn Volvo-garage, die het uitgestelde onderhoud meer dan goedmaakte.\n\nOf een handgeschreven kaartje bij mijn nieuwe fietshelm om me een veilige en gezonde trip te wensen. Een persoonlijke, warme ervaring met een merk is de duurzaamste investering in de relatie met de klant en gaat deze crisis zeker overleven.\n\nKlantenervaring en innovatie zijn vandaag de nieuwe toverdrank van anticyclisch ondernemen.\n\nMijn andere stokpaardje is innovatie. Steve Jobs was zijn tijd vooruit toen hij in de nasleep van 9/11 met zijn iPod de muziekindustrie voorgoed veranderde en een bange wereldeconomie weer vertrouwen gaf.\n\nAmazon deed tijdens de financiële crisis hetzelfde op de businessmarkt: met zijn Prime-abonnement legde het de basis van zijn megasucces in de jaren erna.\n\nTijdens een laagconjunctuur laten bedrijven hun creatieve krachten te vaak op stal en concentreren ze zich op klassieke cashcows. Tegen de stroom ondernemen betekent net het omgekeerde doen: uw talent inzetten om nieuwe markten te verkennen.\n\nEen mooi voorbeeld van bij ons is de Leuvense 3D-printer Materialise. Die ontwikkelde een deuropener die het mogelijk maakt zonder direct contact met de deurklink deuren te openen of te sluiten. Het bedrijf deelde het ontwerp gratis met de wereld en kreeg er veel sympathie en gratis reclame voor in de plaats.\n\nNieuwe klanten\n\nMeer dan bij voorgaande recessies voelen consumenten en bedrijven de noodzaak om persoonlijke keuzes te maken. Hoe bewaken bedrijven de balans tussen leven en werken, nu we ook een thuiskantoor hebben? Moeten multinationals zich bezinnen over hun rol in de lokale economie, nu we de eigen omgeving herwaarderen? Kan McDonald’s bij wijze van spreken slaatjes aanbieden van de tuinbouwer om de hoek?",Slimme ondernemers steken nu een tandje bij,nl
7943,"Het werd al een tijd aangekondigd dat er een mogelijkheid zou komen om extra ouderschapsverlof te nemen tussen 1 mei en 30 juni. Maar de besluitvorming raakte niet snel genoeg rond. Zaterdag kwam het coronaverlof opnieuw ter sprake op de superkern. Daar kwamen de partijen overeen dat het stelsel met terugwerkende kracht zou worden ingevoerd. De ministerraad heeft het besluit nu geofficialiseerd.\n\nWat is het?\n\nOm het voor ouders makkelijker te maken om werk en opvang van hun kinderen te combineren, komt er een nieuw kortlopend corona-ouderschapsverlof. Dat kan opgenomen worden door ouders met minstens een kind tot 12 jaar of een kind met een handicap tot 21 jaar. Ook adoptieouders vallen onder de regeling.\n\nHoe werkt het?\n\nHet corona-ouderschapsverlof lijkt in de meeste opzichten op het ‘gewone ouderschapsverlof’. Maar er zijn toch ook enkele verschillen.\n\nWerknemers zullen al na één maand in dienst te zijn bij een werkgever het corona-ouderschapsverlof kunnen aanvragen. Voor het gewone ouderschapsverlof moet een werknemer minstens 12 maanden bij een werkgever aan de slag zijn.\n\nU kunt kiezen voor een 1/5 onderbreking, maar daarvoor moet u wel een voltijdse betrekking hebben. Daarnaast is het ook mogelijk om halftijds te onderbreken, maar daarvoor moet u minstens 75 procent tewerkgesteld zijn. Bij het gewone ouderschapsverlof is het ook mogelijk om het werk volledig te onderbreken, maar dat kan dus met deze speciale formule van ouderschapsverlof niet.\n\nWie het speciale ouderschapsverlof wil opnemen moet zijn werkgever ten minste drie dagen op voorhand inlichten. De werkgever zal voor het corona-ouderschapsverlof wel altijd zijn akkoord moeten geven. Dit is anders voor de ‘gewone’ vormen van ouderschapsverlof. Wie daarvoor voldoet aan de voorwaarden, kan door de werkgever niet zomaar worden geweigerd, aangezien het ouderschapsverlof immers een recht is.\n\nIn akkoord met de werkgever kan een lopend ouderschapsverlof worden omgezet in corona- ouderschapsverlof. De opname van dit verlof heeft geen impact op het saldo van het gewone ouderschapsverlof. Het komt dus bovenop de bestaande mogelijkheden.\n\nWat betekent het financieel?\n\nDe vergoedingen voor het gewone ouderschapsverlof werden als basis genomen. Wie jonger is dan 50 en samenwonende ouder is krijgt bij 1/5 ouderschapsverlof een nettobedrag van 119,68 euro van de RVA uitbetaald. Voor halftijds ouderschapsverlof is dat 352,77 euro. Wie ouder is dan 50 krijgt als samenwonende ouder respectievelijk 179,52 en 475,58 euro. Voor een alleenwonende ouder bedraagt de nettovergoeding 231,98 euro bij 1/5 ouderschapsverlof en 579,95 euro bij halftijds ouderschapsverlof. De bedragen voor het halftijds ouderschapsverlof gelden voor een voltijdse werknemer en worden pro rata verminderd voor een deeltijdse werknemer.\n\nMinister van Werk Nathalie Muylle maakte zondag bekend dat deze bedragen met 25 procent zullen worden verhoogd.",Hoe werkt het corona-ouderschapsverlof?,nl
7944,"De bocht naar Parijs die de Duitse bondskanselier Angela Merkel inzet, houdt gevaren in. Maar in Berlijn blijven is wellicht nog gevaarlijker.\n\nBerlijn stond jaren bekend als de enige Europese hoofdstad zonder files. Dat werd niet zozeer geïnterpreteerd als een mobiliteitssucces, maar als een economisch falen. Bij de heropstart na de pandemie blijkt de verkeersdrukte opnieuw een interessante graadmeter van economische activiteit. In Duitsland zijn de files terug. In Frankrijk, Italië en Spanje niet.\n\nDuitsland is op veel manieren terug. Van de 2.000 miljard euro die Europese hoofdsteden al aan staatssteun voor hun getroffen bedrijven in stelling zetten, komt de helft uit Berlijn. De Duitse werkloosheidsgraad stijgt volgens de prognoses van de Europese Commissie volgend jaar naar 4 procent, de Italiaanse naar 12. Deze schok komt asymmetrisch aan en ook het herstel dient zich zo aan.\n\nTegen die achtergrond heeft de Duitse bondskanselier Angela Merkel een immense politieke bocht gemaakt, waarbij ze bereid lijkt te aanvaarden dat de Europese Unie zelf geld kan lenen en het mag besteden waar de coronanoden het hoogst zijn.\n\nEen Duits taboe is daarmee gebroken: er mag meer geld stromen van noord naar zuid. Wie het krijgt, noemt dat doorgaans solidariteit. Wie het moet betalen, noemt het een transfer. De Duitsers zien dat laatste: ‘Merkel heeft via een videoverbinding het plan met de Franse president Emmanuel Macron besproken, maar in haar hoofd is ze naar Parijs gereden', concludeerde de Frankfurter Allgemeine.\n\nHet DNA van de EU bestaat erin dat ze na een oorlog veiligheid bracht, waaruit welvaart kon groeien. Als dat niet lukt in deze omstandigheden, waarvoor dient de Unie dan nog?\n\nMerkels tripje naar de Franse visie op de EU is gevaarlijk. Er bestaat zoiets als te makkelijk geld krijgen, wat in de jaren 2000 mee de Griekse bubbel deed opblazen. Het is gevaarlijk geld te lenen waarbij het niet helemaal duidelijk meer is wie er op het einde van de rit voor verantwoordelijk is.\n\nMaar mentaal in Berlijn blijven is wellicht nog gevaarlijker geworden. Het mantra van de EU-leiders in deze crisis is dat we de anderen moeten helpen om onszelf te redden. Tot op zekere hoogte klopt het. Hoe kan Duitsland floreren als Zuid-Europa een economisch kerkhof zou worden dat zelfs geen toeristen meer kan ontvangen?\n\nBovendien dreigt een existentiëlere vraag. Het DNA van de EU bestaat erin dat ze na een oorlog veiligheid en rust bracht, waaruit welvaart kon groeien. Als dat niet lukt in deze omstandigheden – die met een oorlog worden vergeleken – waarvoor dient de Unie dan nog? In uitzonderlijke omstandigheden ligt het moment verscholen om uitzonderlijk ambitieus te zijn.\n\nUiteraard zullen de details goed moeten zitten. Op welke manier moeten de EU-landen het geleende geld via het EU-budget aflossen? Wie betaalt welk deel? Wordt de verdeelsleutel het bbp? Of speelt de mate waarin een land steun kreeg gedeeltelijk mee? Staat er genoeg verantwoordelijkheid tegenover de solidariteit? En in welke mate blijft dit eenmalig?",Naar Parijs,nl
7945,"Telewerken blijft ook na dit weekend de norm, maar sommige werknemers gaan vanaf 4 mei weer op de werkvloer aan het werk. Dat wordt niet alleen een oefening in afstand houden, als u kinderen heeft, wordt het ook thuis koorddansen. De scholen beginnen volgens het plan van de Nationale Veiligheidsraad pas op 18 mei op en ook daarna zullen niet alle leerlingen elke dag op school vertoeven. Vooral kinderen jonger dan twaalf kunnen het best thuis nog wat begeleiding gebruiken.\n\nU moet dus mogelijk een oppas voorzien. Niet vanzelfsprekend, want de grootouders kunnen niet worden ingeschakeld. Mogelijk moet u met uw werkgever overeenkomen dat u nog even blijft thuiswerken. Kan dat niet, dan kunt u vakantiedagen opnemen of gebruikmaken van een andere verlofvorm. We brengen voor u de mogelijkheden samen.\n\n\n\nGewoon ouderschapsverlof\n\nWat is het?\n\nHet ouderschapsverlof biedt werknemers de kans hun werk tijdelijk te schorsen of te verminderen om meer tijd vrij te maken voor de opvoeding van hun kinderen. Beide ouders kunnen ouderschapsverlof nemen. Het recht om dat verlof op te nemen is individueel. Dat betekent dat het verlof dat de ene ouder niet (volledig) opneemt niet op de andere ouder kan worden overdragen.\n\n\n\nAls u ouderschapsverlof wilt nemen, moet u uw werkgever drie tot twee maanden voor de ingangsdatum op de hoogte brengen. ‘Maar de werkgever kan akkoord gaan om die termijn te verkorten en dan is er geen probleem’, zegt Annelies Bries, juridisch adviseur bij de hr-dienstengroep Acerta. ‘De uitkering bij de RVA kan aangevraagd worden tot twee maanden na de aanvangsdatum.’\n\n\n\nOm ouderschapsverlof te nemen moet de werknemer in de 15 maanden voor de aanvraag 12 maanden (niet noodzakelijk opeenvolgend) een arbeidsovereenkomst met zijn werkgever hebben. Dat geldt voor contracten van onbepaalde en bepaalde duur en voor voltijdse of deeltijdse tewerkstelling.\n\n\n\nHet ouderschapsverlof is gericht op kinderen jonger dan twaalf jaar. Gaat het om een kind met een fysieke of mentale handicap van minstens 66 procent, dan is de leeftijdsgrens 21 jaar. Het ouderschapsverlof moet altijd beginnen voor de twaalfde of 21ste verjaardag van het kind, maar die leeftijd mag wel bereikt worden tijdens het verlof.\n\n\n\nEen werkgever kan het ouderschapsverlof niet weigeren. ‘Het verlof is een recht’, zegt Bries. ‘Uitzonderingen zijn het eentiendeouderschapsverlof en het voltijds ouderschapsverlof per week en het halftijds ouderschapsverlof per maand. Daar is het akkoord van de werkgever voor nodig.’\n\nDe werkgever heeft wel de mogelijkheid het ouderschapsverlof voor maximaal zes maanden uit te stellen als dat gerechtvaardigd is wegens het functioneren van de onderneming.\n\nHoe werkt het?\n\nElke ouder heeft voor elk kind recht op maximaal vier maanden ouderschapsverlof. Die kunnen op meerdere manieren worden opgenomen. Combinaties daarvan zijn mogelijk.\n\n\n\n> u kunt vier maanden na elkaar verlof nemen of u kunt de vier maanden afzonderlijk opnemen.\n\n> u kunt acht maanden halftijds werken, naar keuze op te splitsen in periodes van minimaal twee maanden\n\n> u kunt 20 maanden vier vijfde werken, naar keuze op te splitsen in periodes van minimaal vijf maanden.\n\n> u kunt uw arbeidsprestaties met een tiende verminderen gedurende maximaal 40 maanden, of opgesplitst per tien maanden of een veelvoud daarvan. Maar die regeling is geen automatisch recht - de werkgever moet akkoord gaan. Ook voor het voltijds ouderschapsverlof per week en het halftijds ouderschapsverlof per maand is het akkoord van de werkgever nodig.\n\n\n\nWat betekent het financieel?\n\nEen alleenstaande ouder die voor 100 procent met ouderschapsverlof gaat, krijgt een nettovergoeding van 1.258,19 euro, samenwonenden krijgen 765,33 euro. Een alleenstaande ouder die halftijds blijft werken, krijgt netto 579,95 euro, samenwonenden 352,77 euro. In een viervijfdesysteem beloopt de nettovergoeding voor een alleenstaande ouder 160,94 euro en voor ouders die met twee zijn 119,68 euro.\n\n\n\nCoronaouderschapsverlof\n\nWat is het?\n\n\n\nNathalie Muylle (CD&V), de federale minister van Werk, heeft een volmachtenbesluit ingediend waarmee ouders met minstens één kind jonger dan twaalf (of 21 voor gehandicapte kinderen) in een versnelde procedure extra ouderschapsverlof kunnen aanvragen. Dat heeft geen impact op het saldo van het reguliere ouderschapsverlof en kan enkel tussen 1 mei en 30 juni worden opgenomen.\n\n\n\nHet besluit is nog niet door de volledige coronabeslissingsprocedure. Vandaag - zaterdag - wordt het besproken door de superkern, de vergadering met alle partijen die de volmachtenregering steunen. Als die het goedkeurt, kan er vanaf 1 mei met terugwerkende kracht van worden gebruikgemaakt.\n\n\n\nDe RVA gaat er in elk geval van uit dat het tijdelijke systeem van extra ouderschapsverlof binnenkort een feit is. De instelling verwijst op zijn website al naar de mogelijkheid, maar benadrukt dat het ouderschapsverlof nog niet aangevraagd kan worden. Zodra het besluit gepubliceerd is en de werknemer het coronaouderschapsverlof kan gebruiken, zal de RVA een aanvraagformulier ter beschikking stellen.\n\nHoe werkt het?\n\nIn gewone tijden kunnen ouders halftijds of vier vijfde werken, of ze kunnen ervoor kiezen hun werk volledig te onderbreken. Die laatste optie is bij het extra ouderschapsverlof niet mogelijk, al kan dat wel in volledige weken opgenomen worden.\n\n\n\nWerknemers kunnen na één maand in dienst te zijn bij een werkgever het coronaouderschapsverlof aanvragen. Voor het gewone ouderschapsverlof moet een werknemer minstens twaalf maanden bij een werkgever aan het werk zijn.\n\nDe werkgever moet voor het corona- ouderschapsverlof altijd zijn akkoord geven. Dat is niet het geval bij de meeste vormen van het gewone ouderschapsverlof.\n\nWat betekent het financieel?\n\nDe vergoedingen van de RVA tijdens het coronaouderschapsverlof zijn in principe dezelfde als die in het reguliere systeem. Een alleenstaande ouder die halftijds werkt, krijgt een nettovergoeding van 579,95 euro, samenwonenden 352,77 euro. In een viervijfdesysteem beloopt de nettovergoeding voor een alleenstaande ouder 160,94 euro en voor ouders die met twee zijn 119,68 euro.\n\n\n\nTijdskrediet met motief\n\nWat is het?\n\nHet tijdskrediet met als motief ‘zorg voor een kind’ lijkt op het ouderschapsverlof, maar er zijn enkele verschillen. Zo moet u al langer bij uw werkgever aan het werk zijn, met name 24 maanden in de plaats van twaalf maanden. Ook mag het kind waarvoor u zorgt niet ouder dan acht zijn.\n\n\n\nHet tijdskrediet is ook geen absoluut recht, maar hangt af van de omvang van het bedrijf waarvoor u werkt. Telt dat maximaal tien werknemers, dan mag de werkgever het tijdskrediet weigeren. Heeft het bedrijf meer dan tien werknemers, dan is het tijdskrediet een recht.\n\n\n\nOm de continuïteit van het werk te garanderen is het recht op het tijdskrediet evenwel beperkt tot een quotum van gelijktijdige afwezigheden. Bovendien kunnen bepaalde functies door een sectorale of ondernemings-cao worden uitgesloten van het recht op het tijdskrediet.\n\n\n\nHoe werkt het?\n\nHet tijdskrediet kan op meerdere manieren worden opgenomen: voltijds, halftijds of vier vijfde. In de twee eerste gevallen is de minimumduur per aanvraag drie maanden, bij vier vijfde is dat zes maanden. De maximumperiode beloopt 51 maanden.\n\n\n\nOok voor het tijdskrediet is de aanvraagprocedure vrij log. ‘In ondernemingen die tot 20 werknemers tewerkstellen, moet de aanvraag zes maanden voor het tijdskrediet gebeuren. In ondernemingen met meer dan 20 werknemers is dat drie maanden’, zegt Annelies Bries van Acerta. ‘Maar ook hier kan de werkgever akkoord gaan met een kortere termijn.\n\n\n\nWat betekent het financieel?\n\nDe bedragen van de RVA-uitkering variëren naargelang u meer of minder dan vijf jaar anciënniteit bij uw werkgever heeft. Voor een voltijds tijdskrediet gaat het over een nettobedrag van respectievelijk 545,95 en 467,91 euro.\n\n\n\nVoor halftijds tijdskrediet variëren de bedragen naargelang u ouder of jonger dan 50 bent, minder of meer dan vijf jaar anciënniteit hebt en alleen woont of samenwoont. Bent u jonger dan 50 en hebt u minder dan vijf jaar anciënniteit, dan krijgt u voor het halftijdse tijdskrediet 215,68 euro als alleenstaande en 182,23 euro als samenwonende.\n\n\n\nVoor een eenvijfdetijdskrediet maakt het alleen een verschil of u samenwonend of alleenwonend bent. In dat laatste geval wordt wel een onderscheid gemaakt of dat met of zonder kinderen is. De nettobedragen liggen tussen 111,43 en 183,29 euro.\n\n\n\nVerlof om dwingende redenen\n\nWat is het?\n\nHet verlof om dwingende redenen, ook wel het familiaal verlof genoemd, kan enkel bij onverwachte omstandigheden worden opgenomen. Een dwingende reden is een niet te voorziene gebeurtenis. Denk aan ziekte, een ongeval of de hospitalisatie van de partner, een kind of een (schoon)ouder. Ook bij schade aan een woning door brand of een natuurramp kan een beroep op verlof om dwingende redenen worden gedaan.\n\n\n\n‘De vraag is of uitlopers van de corona- crisis als een onverwachte omstandigheid worden gezien’, zegt Geert Vermeir, juridisch adviseur van het hr-dienstenbedrijf SD Worx. ‘Dat kinderen weer naar school moeten is al langer geweten en geen onverwacht gegeven. Anderzijds kan een werkgever daar soepel in zijn en het verlof toestaan.’\n\n\n\nHoe werkt het?\n\nPer jaar kunnen maximaal tien dagen opgenomen worden. Bij deeltijdse werknemers wordt dat aantal herleid in functie van de arbeidsregeling.\n\n\n\nWat betekent het financieel?\n\nHet verlof om dwingende redenen is een onbezoldigd verlof. ‘Maar het verlof zal in de meeste situaties niet leiden tot een vermindering van je eindejaarspremie of andere bij cao toegekende voordelen’, zegt Geert Vermeir van SD Worx. ‘In sommige sectoren en ondernemingen is voorzien dat een aantal van die dagen toch betaald worden.’\n\n\n\nOnbetaald verlof\n\nWat is het?\n\nU zou uiteraard gewoon vakantie kunnen nemen om uw kinderen thuis op te vangen. Maar misschien hebt u geen wettelijke vakantiedagen meer of wilt u die voor iets anders gebruiken. In dat geval kunt u onbetaald verlof vragen.\n\n\n\nVoor onbetaald verlof bestaat eigenlijk geen wettelijk kader. Dat is louter een afspraak tussen de werknemer en de werkgever. Onbetaald verlof is ook geen recht, waardoor de werkgever de vraag om onbetaald verlof zonder meer kan weigeren.\n\n\n\nHoe werkt het?\n\nDe mondelinge toestemming van de werkgever volstaat in principe. Maar u doet er goed aan de afspraken op papier te zetten, zodat de rechten en de plichten gekend zijn en latere discussies vermeden worden. Als de werkgever niet akkoord is, is sprake van ongewettigde afwezigheid.\n\n\n\nWat betekent het financieel?\n\nU krijgt tijdens het onbetaald verlof geen geld van uw werkgever. Maar er zijn ook andere financiële aspecten aan verbonden.\n\nIn principe hebt u in die periode geen recht op de extralegale voordelen die u van uw werkgever krijgt, zoals uw bedrijfswagen, gsm en laptop. Maar u kunt eventueel wel overeenkomen om die zaken te blijven gebruiken en daarvoor een vergoeding te betalen.",Hoe zorgt u voor uw kinderen als u weer gaat werken?,nl
7946,"Passage uit een lezersbrief: ‘Mijn moeder is in maart vorig jaar overleden. Ze had heel wat spaargeld ondergebracht in verschillende verzekeringsfondsen. Maar meer dan een jaar na haar overlijden zijn die verzekeringen nog altijd niet uitbetaald. Bovendien vraag ik me af tegen welke waarde de fondsen werden verkocht, tegen de waarde van voor de coronapandemie of de waarde van erna?’\n\nZodra de verzekeraar alle nodige documenten ontvangen heeft, moet hij uitbetalen binnen de maand.\n\nDe dame die deze mail enkele weken geleden naar onze redactie stuurde, is lang niet de enige. Het probleem van late uitbetalingen van verzekeringen is al geruime tijd bekend. In een levensverzekering wordt een bepaalde som geld gespaard (tak21) of belegd (tak23) die op het einde van het contract wordt uitgekeerd. Overlijdt de verzekerde voor die datum, dan komt het geld toe aan de begunstigde.\n\nDe ombudsman van de verzekeringen bond al in 2015 de kat de bel aan. In zijn jaarverslag schreef hij dat betalingstermijnen een belangrijke bron van ontevredenheid vormden bij klanten met verzekeringscontracten. Vaak moesten verzekerden of begunstigden vele maanden wachten op de uitbetaling.\n\nVorig jaar verscheen in het Staatsblad een wijziging van de verzekeringswet die daar paal en perk aan moet stellen. De wet wordt op vrijdag 22 mei van kracht. Er zijn drie termijnen die de verzekeraar voortaan moet naleven.\n\n\n\nCompenseren\n\nNa de ontvangst van aanvraag tot uitbetaling moet de verzekeraar binnen 14 dagen aan de begunstigde laten weten welke documenten hij nodig heeft om tot uitbetaling over te gaan. Een tweede periode begint te lopen als de verzekeraar de documenten ontvangen heeft. Hij moet dan nagaan of het dossier volledig is. Is dat niet het geval, dan heeft hij een maand om de verzekeraar te laten weten welke documenten nog ontbreken. Zodra de verzekeraar alle nodige documenten ontvangen heeft, moet hij uitbetalen binnen de maand. Die termijn kan worden opgeschort als daar gerechtvaardigde redenen voor zijn. Als de verzekeraar de termijnen niet respecteert, dan moet hij dat compenseren op basis van de wettelijke intrestvoet.\n\n\n\nBelangrijk bij het voorgaande is dat de termijnen worden gerekend vanaf de aanvraag tot uitbetaling. Bij een overlijden kan echter tussen datum van overlijden en de datum van de aanvraag al veel tijd verloren gaan. ‘Naast het verzamelen van de documenten vraagt ook het identificeren van de begunstigde tijd. Die is immers niet noodzakelijk klant bij ons’, luidt het bij Belfius Insurance.\n\nDe begunstigde weet zelf ook niet altijd dat zo’n aanvraag moet worden ingediend, of soms weet hij zelfs niet dat hij begunstigde is. Al is ook daar al gedeeltelijk een mouw aan gepast. ‘De opsporing via het rijksregister van begunstigden mocht in het verleden niet meteen nadat we op de hoogte werden gebracht van het overlijden. Nu is dat anders’, luidt het bij Federale Verzekering.\n\n\n\nGoed contract\n\nVolgens Federale is het eigenlijk al bij de opmaak van het verzekeringscontract belangrijk alles scherp te stellen om op die manier een snellere uitbetaling te bekomen. ‘Een goede communicatie bij de opmaak van de begunstigingsclausule, ook al is die generiek, kan ons veel vooruithelpen. Dat kan bijvoorbeeld door van de begunstigde naam, geboortedatum en adres mee te geven. Toch kunnen de nabestaanden ons ook helpen door snel een akte van erfopvolging over te maken. In heel veel gevallen kunnen wij met de gegevens die wij uit die akte recupereren aan de slag om de begunstigden terug te vinden’, luidt het bij de verzekeraar.\n\n\n\nHoe eenvoudiger de polis, hoe minder documenten nodig zijn, en hoe sneller de uitbetaling kan gaan. Bart Walraet Baloise Insurance\n\nOok Baloise wijst op het belang van het contract. ‘Hoe eenvoudiger de polis, hoe minder documenten nodig zijn en hoe sneller de uitkering kan verlopen’, luidt het.\n\nBelfius Insurance wijst erop dat verzekerden niet mogen vergeten het contract aan te passen als er identiteitsgegevens van de begunstigde wijzigen. ‘Het is belangrijk dat de verzekerde de gegevens van de begunstigde up-to-date houdt, bijvoorbeeld na een wijziging van de gezinssamenstelling, bij een geboorte…’\n\nOok bij het bezorgen van de documenten aan de verzekeraar kan snelheid gemaakt worden. Baloise raadt aan daar niet mee te talmen. ‘Begunstigden moeten er rekening mee houden dat attesten en documenten van meerdere partijen komen zoals de notaris, de arts, de bank... Bovendien kunnen attesten, zoals de erfrechtverklaring, soms niet meteen worden afgeleverd’, luidt het bij de verzekeraar.\n\n\n\nIdentiteitskaart\n\nVolgens P&V Groep is het raadzaam om meteen het uittreksel uit de overlijdensakte, een kopie van de identiteitskaart van de begunstigde(n) en een bewijs van het rekeningnummer bij de melding van het overlijden mee te sturen. ‘Op die manier kan het uitbetalingsproces versneld worden’, klinkt het. Andere documenten die belangrijk zijn, zijn onder meer het attest van erfopvolging of de akte van erfopvolging van de verzekerde, het attest inzake persoonsverzekeringen ingevuld door de behandelende geneesheer of huisarts van de verzekerde (zie ook kader).\n\n\n\nDocumenten die helpen voor een snellere uitbetaling (bij overlijden)\n\nUittreksel uit overlijdensakte.\n\nKopie identiteitskaart begunstigde(n).\n\nBewijs van rekeningnummer.\n\nAkte van erfopvolging.\n\nGeneeskundig getuigschrift, door arts in te vullen.\n\nOndertekende uitkeringskwitantie.\n\nIndien in pand gegeven: afrekening van de aannemende begunstigde.\n\nEn dan is er nog het probleem van de waardering. De genoemde dame vreest dat de fondsen zullen worden afgerekend aan koersen van na de coronacrisis, op een moment dat die door de beurscorrectie al een stuk lager staan. Nochtans is haar moeder al meer dan een jaar overleden.\n\nZo’n vaart zal het in dit voorbeeld wellicht niet lopen, tenminste als de dame het bewijs van overlijden tijdig aan de verzekeraar bezorgd heeft. ‘Gewoonlijk zal afgerekend worden aan de koers nadat de verzekeraar de bewijsstukken gekregen heeft die aantonen dat de levensverzekering opeisbaar is geworden’, zegt Wauthier Robyns van de sectorfederatie Assuralia. ‘Daarom zal de verzekeraar een bewijs vragen waaruit het overlijden blijkt van de verzekerde. Op dat ogenblik heeft de verzekeraar de zekerheid dat de levensverzekering uitbetaald moet worden’, vervolgt Robyns. Toch benadrukt Assuralia dat het belangrijk is goed na te lezen wat daarover gezegd wordt in het contract.\n\nBij Federale Verzekering zal het tak23-fonds inderdaad verkocht worden zodra de verzekeraar op de hoogte is van het overlijden. Toch zijn er dan nog twee situaties mogelijk. ‘Als de aangifte binnen 30 dagen na het overlijden aan de verzekeraar wordt gedaan, zal de waarde van het fonds op de datum van overlijden genomen worden. Gebeurt de aangifte meer dan 30 dagen na overlijden, dan behoudt de verzekeraar zich het recht voor de tussenkomst te verminderen met het door hem geleden nadeel. Dat kan dan bijvoorbeeld een koersdaling van de fondsen zijn na het overlijden.\n\nTwee datums\n\nBij P&V wordt een andere manier gehanteerd. ‘Bij overlijden wordt naar de waarde op twee datums gekeken en daarvan wordt de laagste gekozen. Het gaat om de waarde een dag na de kennisgeving van het overlijden en de waarde een dag volgend op de dag van het overlijden. Als het niet om een overlijden gaat, maar om een afkoop, wordt de waarde genomen van een dag na de ontvangst van de aanvraag tot afkoop’, luidt het.\n\nBelfius verwijst naar de wet. ‘Die stipuleert om over te gaan tot betaling nadat we alle nodige documenten hebben ontvangen. Tak23-fondsen worden dan ook niet verkocht voordat we alle nodige documenten hebben. De ontvangst van die documenten is bepalend voor de verkoop van de eenheden en vormt dan ook de dag waarop de waarde van uw fonds bepaald wordt.’",Eindelijk regels voor snellere uitbetaling van levensverzekering,nl
7947,"Klanten van Sunweb Group kunnen hun vakantie tot twee weken voor vertrek gratis omboeken. Wie annuleert, krijgt zijn geld niet terug, ook al heeft de Europese Commissie deze week aangestipt dat dit een recht is.\n\nDe optie om een geboekte reis om te boeken, geldt vanaf woensdag 20 mei en in eerste instantie tot 31 augustus, voor alle zonvakanties geboekt bij de merken Sunweb en Eliza was here. Wie wil omboeken, kan kiezen uit alle vakanties die momenteel beschikbaar zijn, van winterzonvakanties tot lente- en zomervakanties volgend jaar.\n\nAarzelen\n\nSunweb Group zegt met de omboekoptie de onzekerheid te willen wegnemen bij klanten die een reis hebben gepland, maar zich door het coronavirus niet op hun gemak voelen om te vertrekken. 'Veel klanten aarzelen door het coronavirus om straks - wanneer het weer kan en mag - alsnog op reis te vertrekken', zegt commercieel directeur Tim Van den Bergh. 'We hebben begrip voor hun twijfels en willen hen de kans bieden om op reis te gaan wanneer zij daar weer klaar voor zijn.'\n\nVorige week kondigde de groep aan de prijzen een jaar lang te bevriezen van de reizen die wegens het coronavirus geannuleerd moeten worden.\n\nGeen terugbetaling\n\nSunweb geeft expliciet aan dat het voorlopig geen reizen zal terugbetalen die geannuleerd werden door de coronacrisis. Nochtans heeft de Europese Commissie deze week aangestipt dat zo’n terugbetaling een recht is.\n\nMaar dat is “op dit moment financieel onhaalbaar voor de sector”, zegt Sunweb. 'Dit zal onherroepelijk tot faillissementen leiden waarbij uiteindelijk de reiziger het grootste slachtoffer is. Sunweb Group blijft daarom vasthouden aan vouchers (een bon, red.) in het belang van de reizigers, waarbij de aanbevelingen vanuit de Europese Commissie in acht worden genomen.'\n\nVoucher",Sunweb-klanten krijgen geld niet terug maar kunnen gratis omboeken,nl
7948,"Voor het eerst in 32 jaar moet ExxonMobil een kwartaalverlies opbiechten. Het op een na grootste oliebedrijf ter wereld bevindt zich in het epicentrum van de oliecrash.\n\nExxonMobil sloot het eerste kwartaal van 2020 af met een verlies van 610 miljoen euro. Het is de eerste keer sinds 1988 dat de olie- en gasreus een rood cijfer schrijft. Als tweede grootste oliebedrijf in de wereld, na het Saoedische staatsolieconern Aramco, bevindt ExxonMobil zich in het centrum van de huidige oliestorm. Door het coronavirus is de vraag naar olie gekelderd in een markt waar overaanbod heerst en een nijpend gebrek aan opslagcapaciteit de prijs voor ruwe olie deed kelderen.\n\n\n\nDe resultaten zijn voorlopers van nog slechtere cijfers omdat de meetperiode eindigde op 31 maart, drie weken voordat de prijs voor Amerikaanse voor het eerst in de geschiedenis onder nul is gezakt.\n\nHet ooit nog grootste bedrijf ter wereld reageerde door 10 miljard dollar aan investeringen te schrappen, vooral in de Amerikaanse schalievelden. Het dividend werd behouden, maar voor het eerst in dertien jaar niet verhoogd.\n\nDe resultaten zijn voorlopers van nog slechtere cijfers omdat de meetperiode eindigde op 31 maart, drie weken voor de prijs van Amerikaanse olie voor het eerst in de geschiedenis onder nul is gezakt.\n\n\n\n\n\nChevron , de nummer drie onder de oliemajors, wist wel nog winstgroei neer te zetten in het eerste kwartaal. De groep geeft wel een stevige winstwaarschuwing voor de rest van het boekjaar. Hij schroeft zijn investeringen dit jaar met 13 procent terug en vermindert zijn productie met 400.000 vaten per dag.\n\nOliemaatschappijen over de wereld sluiten productiesites, schrappen jobs en annuleren nieuwe projecten nu hun klanten, de raffinaderijen, de verwerking van ruwe olie vertragen of stoppen en de opslagtanks tot de rand gevuld zijn. Volgens het onderzoeksbureau IHS Markit valt naar verwachting bijna een vijfde van de Amerikaanse olieproductie dit jaar stil.\n\n",Olieschok duwt ExxonMobil in historisch verlies,nl
7949,"De Nederlands-Britse oliereus Shell vindt het niet langer voorzichtig om in het huidige barre klimaat jaarlijks 15 miljard dollar uit te keren.\n\nEen complete verrassing is het niet meer, gelet op de historische tuimelperte van de olieprijs, maar historisch is het evengoed: de Nederlands-Britse oliereus Royal Dutch Shell knipt voor het eerst sinds de Tweede Wereldoorlog in het dividend, leert een mededeling in de marge van het somber kwartaalrapport.\n\nEn dat niet zo'n klein beetje: het kwartaaldividend zakt met bijna twee derde, van 47 naar 16 dollarcent. 'Gelet op het risico op een lange periode met economische onzekerheid zou het huidig niveau van uitkeringen behouden niet voorzichtig zijn. We hebben deze beslissing genomen om ons financieel weerbaar te maken en flexibiliteit te behouden', zegt voorzitter Chad Holliday.\n\nGelet op het risico op een lange periode met economische onzekerheid zou het huidig niveau van uitkeringen behouden niet voorzichtig zijn. Chad Holliday Shell-voorzitter\n\nShell is in absolute bedragen een van de grootste dividendbetalers ter wereld. Over boekjaar 2019 liet de multinational - voor duizenden Nederlanders en Britten hét goedehuisvaderaandeel - nog 15,2 miljard dollar dividenden naar de aandeelhouders vloeien. Daar kwam nog eens dik 10 miljard dollar aan inkopen van eigen aandelen bij. Die verminderen het aantal 'hongerige mondjes' en zijn dus - in normale tijden - het equivalent van een toekomstig hoger dividend.\n\nIn totaal dus 25 miljard uitkering in 2019, direct en indirect. Aangezien Shell ook voor 23 miljard dollar investeerde, volstond de cashflow van 42,2 miljard vorig jaar al niet om die royale uitkering te financieren en ging de groep toen al extra schulden aan. Shell had de inkopen van eigen aandelen al stopgezet, nu gaat dus ook het mes in het dividend.\n\nDe knip volgt op een belabberd kwartaalrapport. Netto dook Shell over het eerste kwartaal nipt in het rood, terwijl er een jaar eerder 6 miljard dollar winst was.\n\nGezuiverd voor voorraadwijzigingen halveerde de nettowinst (wat Shell 'current cost of supplies' winst noemt) bijna, van 5,3 naar 2,76 miljard dollar. Die 'CCS-winst' gaat ervan uit dat de huidige lage olieprijs de basis is voor de afgelopen kwartaal verkochte vaatjes olie, niet de veel hogere historische inkoopprijs. Analisten hanteren die maatstaf als belangrijkste barometer voor de 'onderliggende' winstevolutie.\n\n-40% Royale koersval Het aandeel Royal Dutch Shell verloor dit jaar al 40 procent op de Amsterdamse beurs.\n\nOp de Amsterdamse beurs koerste Royal Dutch Shell donderdag 10,4 procent lager naar 15,48 euro, wat het verlies sinds begin 2020 op 40 procent bracht.",Shell knipt voor het eerst sinds WO II in dividend,nl
7950,"In het Forest Camp in Limburg kan je overnachten in Cosy Cabins.\n\nDe it-list voor België-blijvers: wat u deze zomer moet zien als u niet aan het klassieke strand wilt worden gezien.\n\nBio aan de Dijle\n\nWaar? Indrani Lodge, Loupoigne\n\nSchermvullende weergave Indrani Lodge, Loupoigne ©Frederic Raevens\n\nConcept? Deze middeleeuwse hoeve ligt vlak bij de Dijle in het Waals-Brabantse dorpje Loupoigne. De Indrani Lodge telt vijf suites, die allemaal anders van stijl en ambiance zijn. In de nok van de boerderij bevinden zich De Loft (die extra large is) en de Berken Kamer (met uitzicht op het groen). In het Pop UP Restaurant kan je terecht voor een bio-ontbijt, maar ook voor farm-to-table gerechten, gemaakt met ingrediënten uit de biotuin. Andere aanraders? Het binnenzwembad en de sauna. En het retreatprogramma, met wellbeing- en yogasessies.\n\nVanaf 207 euro voor een dubbele kamer met ontbijt\n\nDetoxen in het groen\n\nWaar? Tiny House, Brugge\n\nSchermvullende weergave Tiny House, Brugge\n\nSchermvullende weergave Tiny House, Brugge\n\nConcept? ‘Idyllisch’ is een understatement voor dit Tiny House. Op 4 kilometer van Brugge ligt deze houten minilodge verscholen tussen het groen van Kasteel Ten Berghe. Naast het huisje bevindt zich een vijver met houten sloep, die vrij te gebruiken is.\n\nIdeaal voor wie in deze tijden hunkert naar wat romantiek. Beneden beschikt het Tiny House over een keuken, een woonkamer met open haard en een compacte badkamer met douche en droogtoilet. Boven, in de mezzanine, staat een queensize bed. Voor wie het minder ‘tiny’ ziet, zijn er ook overnachtingsmogelijkheden in het kasteel.\n\nVanaf 150 euro per nacht\n\nArchitecturaal stationnetje\n\nWaar? La Micheline, Bioul\n\nSchermvullende weergave La Micheline, Bioul\n\nConcept? Achtereenvolgens stal, smederij en stationnetje: het vakantiehuis La Micheline in Bioul, in de provincie Namen, werd door de architectuurfotografen Anne en Jean-Luc Laloux omgebouwd tot een parel. Een waarbij ze sporen van het oude huis smaakvol mixten met nieuwe accenten in beton, ruw gezaagd hout en metaal.\n\nSchermvullende weergave La Micheline, Bioul\n\nTwaalf gasten kunnen hier logeren met uitzicht op de eindeloze weilanden en bossen. In een bijgebouw bevinden zich een semiprofessionele keuken en de living. Probeer zeker de oude brood- en pizzaoven uit, of waan u even in Zuid-Frankrijk dankzij de jeu-de-boulesbaan.\n\nVanaf 1700 euro voor minimaal twee nachten\n\nCabin met hottub\n\nWaar? Warredal Cosy Cabins, Neeroeteren\n\nSchermvullende weergave Warredal Cosy Cabins, Neeroeteren ©Mary Shoots People Photography\n\nSchermvullende weergave Warredal Cosy Cabins, Neeroeteren\n\nConcept? In het Forest Camp van domein Warredal, in het Limburgse Neeroeteren, kan je overnachten in Cosy Cabins. De natuurhuisjes in hout - waarvan sommige toegankelijk zijn voor hondenbezitters - staan mooi verspreid over het stille, bosrijke gebied.\n\nSommige cabins bevinden zich hoog in een boom, andere bengelen boven het water. En allemaal hebben ze een terras met BBQ, sommige zelfs een hottub. Het zaligste? De ontbijt- of picknickmand, die elke dag netjes geleverd wordt.\n\nVanaf 229 euro per nacht met ontbijt, cabins voor 2 tot 5 personen\n\nSpiegelpaleis in de Naamse bossen\n\nWaar? MurmuresNatur, Namen\n\nSchermvullende weergave MurmuresNamur, Namen\n\nSchermvullende weergave MurmuresNamur, Namen\n\nConcept? In het bos, daar staat een huisje. Meer bepaald: een spiegelende vakantiewoning die volledig opgaat in de bomen op de Naamse Citadel. MurmuresNamur is een luxesuite (te huur voor max. 2 personen), geïnspireerd op de luxueuze boomhutten van het Zweedse Treehotel.",Van boomhut tot yogaretreat: 5x staycation in stijl,nl
7951,"De originele versie van de Doron-stoel was in gevlekte ponyhuid.\n\nIn 1964 ontwierp de Deense designer Poul Volther de Corona-stoel. Veel succes zal die de komende jaren niet meer kennen. Stoelen hebben, net als mensen, een reputatie te verdedigen. Daarvan getuigen deze negen vermaarde it-chairs uit de designgeschiedenis.\n\nPeacock Chair (1921)\n\nSchermvullende weergave Architect/designer Frank Lloyd Wright tekende de Peacock Chair voor het Imperial Hotel in Tokio.\n\nDesigner? Frank Lloyd Wright\n\nOntworpen voor? Het Imperial Hotel in Tokio, een hotel dat extra bestand moest zijn tegen aardbevingen. Om dat te garanderen maakte Lloyd Wright een constructie met modder en beton onder het hotel. De stoel is vooral een ode aan het Japanse vakmanschap, waarvoor de Amerikaanse architect bijzonder veel respect koesterde.\n\nNog te bezichtigen? Het originele Imperial Hotel werd eind jaren 60 afgebroken om plaats te maken voor enkele nieuwe bouwwerken ter ere van de wereldtentoonstelling van Japan in 1970. Intussen staat er wel een nieuw Imperial Hotel op dezelfde plek. De originele, indrukwekkende hotellobby, ontworpen door Frank Lloyd Wright, werd overgebracht naar het Meiji Mura-openluchtmuseum, dat tussen Tokio en Kyoto ligt.\n\nIs de stoel nog te koop? Wie een slordige 20.000 euro veil heeft voor deze stoel, kan hem nog wel op de kop tikken op een veiling.\n\nSchermvullende weergave Het Imperial Hotel in Tokio.\n\nEgg Chair (1958)\n\nSchermvullende weergave De Egg Chair prijkte vanaf 1958 in de lobby van het SAS Royal Hotel in Kopenhagen.\n\nDesigner? Arne Jacobsen\n\nOntworpen voor? Het SAS Royal Hotel in Kopenhagen, een hotel voor de Deense luchtvaartmaatschappij. Het hotel geldt als een pareltje van Deens modernisme, vooral omdat het een echt gesamtkunstwerk is van Jacobsen. Van het bouwwerk zelf tot de kleinste details, het bestek bijvoorbeeld: alles ging door zijn handen. De Egg Chair prijkte in de lobby en de receptieruimte van het hotel.\n\nNog te bezichtigen? Het SAS Royal Hotel veranderde intussen van naam en heet nu Radisson Collection Royal Hotel. Het werd volledig gerenoveerd door het prestigieuze Deense architectenbureau SPACE Copenhagen, uiteraard met alle respect voor de originele designs van Jacobsen. Dat zouden de Denen hun anders nooit hebben vergeven. Vanaf zo’n 200 euro in het laagseizoen kunt u in dit legendarische hotel overnachten.\n\nIs de stoel nog te koop? Jazeker, meer nog: de Egg Chair is al jarenlang een absolute bestseller van de fabrikant Fritz Hansen.\n\nSchermvullende weergave Het SAS Royal Hotel heet vandaag Radisson Collection Royal Hotel.\n\nDoron Armchair (1947)\n\nSchermvullende weergave De originele versie van de Doron-stoel was in gevlekte ponyhuid.\n\nDesigner? Charlotte Perriand\n\nOntworpen voor? Het Hôtel Doron, een van de eerste wintersportaccomodaties in Méribel-Les Allues. Charlotte Perriand vertoefde graag in de bergen, voor haar was het een plezier het hotel in te richten. De originele versie van deze stoel was in gevlekte ponyhuid, om het natuurlijke karakter van de omgeving zoveel mogelijk naar binnen te halen.\n\nNog te bezichtigen? Het Doron-hotel bestaat nog steeds, maar de stoelen zijn intussen allang uit het interieur verdwenen.\n\nIs de stoel nog te koop? Het Italiaanse Cassina bracht de Doron-stoel onder in zijn prestigieuze collectie Cassina I Maestri. Intussen is de stoel in allerhande kleuren en materialen voorhanden en lanceerde Cassina zelfs een buitenversie.\n\nSchermvullende weergave Charlotte Perriand ontwierp de Doron Armchair voor het Hôtel Doron.\n\nLa Chaise Chair (1948)\n\nSchermvullende weergave Hoewel de La Chaise Chair al ontworpen werd in 1948, werd hij pas voor het eerst geproduceerd in 1996.\n\nDesigner? Charles & Ray Eames\n\nOntworpen voor? De International Competition for Low-Cost Furniture Design, georganiseerd door het Museum of Modern Art in New York. Want zelfs de allergrootsten uit de designgeschiedenis zijn niet vies van een spannende wedstrijd. De stoel werd door het koppel gesculpteerd rondom het kunstwerk ‘Floating Figure’ van Gaston Lachaise. Maar helaas, ironisch genoeg bleek de stoel veel te duur om te produceren.\n\nNog te bezichtigen? Het MoMa heeft de La Chaise intussen wel in zijn collectie opgenomen.\n\nIs de stoel nog te koop? Pas in 1996 ging Vitra op algemeen verzoek de La Chaise-stoel produceren. Sindsdien is deze organische vorm een vast deel van de collectie.\n\nSchermvullende weergave La Chaise Chairs, door designers Charles & Ray Eames.\n\nLa Fonda Chair (1961)\n\nSchermvullende weergave De La Fonda Chair van Charles & Ray Eames.\n\nDesigner? Charles & Ray Eames\n\nOntworpen voor? Het restaurant La Fonda del Sol in New York. Het Eames-koppel werd gevraagd stoelen te ontwerpen voor het restaurant, omdat het interieur ervan vormgegeven was door hun goede vriend Alexander Girard. Girard was fan van de befaamde Eames-kuipstoeltjes, maar wilde iets lagers en zachters voor zijn restaurant. Voor Charles en Ray Eames was het de eerste keer dat ze stoffering aan hun stoel bevestigden, een techniek die ze later nog op tal van andere ontwerpen zouden toepassen.\n\nNog te bezichtigen? Het originele sixtiesrestaurant La Fonda del Sol kreeg een ware cultstatus dankzij het interieur van Alexander Girard. Helaas vertaalde dat zich niet in commercieel succes en moest het etablissement al in 1963 de deuren sluiten. Op de plaats van het restaurant is intussen een nieuwe versie van La Fonda del Sol verrezen, een Spaanse tapaskeet met veel minder designallures.\n\nIs de stoel nog te koop? De La Fonda-stoel is niet langer in productie bij Vitra, maar inspireerde wel veel andere gestoffeerde kuipstoelen.\n\nSchermvullende weergave Het restaurant waarvoor de La Fonda Chair werd ontworpen, ging al in 1963 failliet.\n\nPaimio Chair (1932)\n\nSchermvullende weergave Alvar Aalto ontwierp de Paimio Chair in 1932 voor een tbc-sanatorium in de Finse stad Paimio.\n\nDesigner? Alvar Aalto\n\nOntworpen voor? Het nieuwe tuberculosesanatorium in de Finse stad Paimio. Aalto won in 1929 een architectuurwedstrijd om dat gebouw te ontwerpen. De hellingsgraad van de loungestoel zou zo ontwikkeld zijn dat hij de longen van de patiënten maximaal openzet. Misschien is het tijd om die functie opnieuw boven te halen?\n\nNog te bezichtigen? Tot de jaren 60 bleef het gebouw een sanatorium voor tuberculosepatiënten. Nadien werd het een regulier ziekenhuis en vandaag is het een revalidatiecentrum voor kinderen. Het bouwwerk staat intussen op de Finse shortlist om opgenomen te worden in de werelderfgoedlijst van Unesco.\n\nIs de stoel nog te koop? De elegante loungestoel is in productie bij het Finse Artek.\n\nSchermvullende weergave Alvar Aalto ontwierp de Paimio Chair in 1932 voor een tbc-sanatorium in de Finse stad Paimio.\n\nMoka Chair (1939)\n\nSchermvullende weergave De Moka Chair van Mario Asnago en Claudio Vender.\n\nDesigners? Mario Asnago en Claudio Vender\n\nOntworpen voor? De renovatie van de Società Lombarda Moka Efti-bar in Milaan, op de Via Tommaso Grossi. De bar had grote raampartijen, waardoor binnen en buiten in elkaar overvloeiden. Diezelfde luchtigheid en ruimtelijkheid moesten ook de stoelen typeren. Bovendien creëert de X-vorm op de rug van de stoel een decoratief accent. Voor Asnago en Vender was het de allereerste stoel die ze in metaal maakten.\n\nNog te bezichtigen? Een koffie gaan drinken in de Moka-bar is helaas geen optie meer.\n\nIs de stoel nog te koop? Sinds 1985 maakt de Moka Chair deel uit van het uitgebreide Flexform-gamma. In 2019 werd er ook een outdoorversie van de stoel gelanceerd.\n\nSchermvullende weergave De Moka Efti-bar in Milaan in 1939. ©Archivio Asnago Vender Architetti\n\nEmeco 1006 (1944)\n\nSchermvullende weergave Wilton C. Dinges wilde dat zijn Emeco 1006 bestand was tegen zeewater.\n\nDesigner? Wilton C. Dinges\n\nOntworpen voor? Amerikaanse onderzeeërs tijdens de Tweede Wereldoorlog. Dinges, de oprichter van Emeco, werkte voor de stoel samen met de Aluminium Company of America. Het voordeel van een stoel in aluminium is dat die bestand is tegen het zilte zeewater en zelfs een torpedoaanval kan overleven, in tegenstelling tot de bemanningsleden.\n\nDe legende wil dat Dinges het onbuigzame karakter van de Emeco 1006 demonstreerde door hem van op de achtste verdieping van een hotel in Chicago naar beneden te gooien.\n\nNog te bezichtigen? Nee, u kunt niet gaan neerzitten op een Emeco 1006 in een onderzeeër.\n\nIs de stoel nog te koop? De Emeco 1006 Navy Chair krijgt om de zoveel jaar een nieuwe editie. Zo was de stoel in 2010 gemaakt van gerecycleerde colablikjes. Intussen produceert Emeco de stoel nog altijd in gerecycleerd aluminium.\n\nElysée-sofa (1970)\n\nSchermvullende weergave Pierre Paulin ontwierp de Elysée-sofa voor het privéappartement van president Georges Pompidou in 1970.\n\nDesigner? Pierre Paulin\n\nOntworpen voor? Het privéappartement van president Georges Pompidou in het Elysée. Toen Pierre Paulin gevraagd werd die woning vorm te geven, heeft hij naar verluidt geen moment getwijfeld. Paulin liet zich behoorlijk gaan en ontwierp elk onderdeel op maat van het appartement: tafels, stoelen, kasten én deze sofa.\n\nNog te bezichtigen? Helaas wordt met elke nieuwe Franse president ook het interieur vernieuwd.\n\nIs de sofa nog te koop? In 2008 werd de Elysée door Ligne Roset onder handen genomen. De vorm werd grotendeels behouden, alleen de stevigheid van het zitkussen werd aangepast naar hedendaagse normen. Met andere woorden, vandaag zakt u niet meer zo onderuit in de sofa als Georges dat indertijd deed.",Van Frank Lloyd Right tot Charlotte Perriand: 9 iconische designstoelen,nl
7952,"Hoeveel banen in België sneuvelen, is nog niet duidelijk.\n\nDe coronacrisis doet TUI ingrijpen. De touroperator wil het wereldwijd met zowat 8.000 banen minder doen. Door een combinatie van ontslagen en aanwervingen die worden geschrapt wil de groep dat doel bereiken.\n\nHet is nog niet duidelijk hoeveel banen sneuvelen in ons land waar marktleider TUI 2.300 mensen tewerk stelt. De ingreep helpt de Duits-Britse toerismereus 30 procent kosten te besparen. TUI telt wereldwijd bijna 70.000 werknemers.\n\nDe groep zag het resultaat voor belastingen en intresten in het eerste halfjaar (tot eind maart) 828,7 miljoen euro rood kleuren.\n\nReisseizoen later, maar langer\n\nTUI heeft al zicht op staatssteun, dankzij het steunplan van honderden miljarden euro's dat de Duitse regering midden maart aankondigde voor de Duitse bedrijven. Het gaat onder meer om leningen. Maar TUI zegt dat die leningen op heel korte tijd terugbetaald moeten worden. Vandaar de besparingsronde.\n\nTUI zegt dat reizen in de zomer mogelijk moet zijn, als er duidelijke regels zijn over bijvoorbeeld hygiëne. 'Het seizoen start later, maar kan daarom ook langer duren', zegt CEO Friedrich Joussen.",Toerismereus TUI schrapt 8.000 jobs,nl
7953,"In 2004 maakte de Belgische videokunstenaar David Claerbout zijn bijna 14 uur durende ‘Bordeaux Piece’. Hoofdrolspeler van de film is niet enkel Josse De Pauw, maar ook het postmoderne 'Bordeaux House' van Rem Koolhaas. Een blik achter de schermen.\n\nNaar ‘Bordeaux Piece’ kijken is een bijzondere ervaring. Je denkt dat je naar een filmlus zit te kijken, omdat exact hetzelfde verhaal zich elke 12 minuten herhaalt. Maar er zijn zeer kleine verschillen. Het theekopje breekt niet altijd identiek op de betonnen vloer, dialogen klinken net iets anders.\n\nTerwijl op den duur dat scenario vervelend wordt, begin je op andere dingen te letten: het landschap, de architectuur en het natuurlijke licht, dat in elke ‘episode’ lichtjes verandert. ‘De achtergrond komt naar de voorgrond en doet de plot verdwijnen, het tegendeel van wat cinema normaal doet’, zegt kunstenaar David Claerbout over de video in ‘The Time That Remains’-catalogus van zijn expo in het Brusselse kunstencentrum Wiels.\n\n'Compilatie Bordeaux Piece' van David Claerbout\n\nJean-Luc Godard\n\nHet is typisch voor zijn oeuvre. Niet het verhaal, maar de tijdsduur, het verlopen van de tijd en het licht zijn de protagonist. Voor de filmnerds: ‘Bordeaux Piece’ bevat een verborgen architecturale link. Josse De Pauw discussieert aan de telefoon over een filmopname in Capri, een verwijzing naar Jean-Luc Godards film ‘Le mépris’ (1963).\n\nDie is gedraaid in Casa Malaparte, de legendarische klifvilla op Capri. Godard was bekend om zijn montages met zogenaamde ‘jump cuts’ waarin hij, net als Claerbout, speelde met de perceptie van werkelijke tijd en gespeelde tijd.\n\nSchermvullende weergave ‘Bordeaux Piece’ van David Claerbout is een video van maar liefst 13 uur en 43 minuten. ©David Claerbout\n\nHélènes hond Claerbout leerde in 2003 op een diner in Brussel eigenares Hélène Lemoine kennen. In Nathalie Guiots boek ‘Conversations: Artists and Collectors’ (2013) vertellen de twee hoe hun samenwerking ontstond. Claerbout: ‘Hélène was erg direct en vroeg me of ik een werk wou maken dat op haar huis geïnspireerd was.’\n\nHij wist toen nog niet dat de kunstverzamelaarster en haar man Koolhaas hadden gevraagd voor hun villa in Floirac, bij Bordeaux. Tijdens verschillende studiereizen naar Floirac nam de kunstenaar honderden foto’s van de architectuur en van de lichtinval. Het idee rijpte om een film te maken over het verloop van de tijd en het licht.\n\nSchermvullende weergave Het Bordeaux House van Rem Koolhaas heeft meer dan één Belgische link. ©David Claerbout\n\n‘We filmden van midden juli tot midden augustus 2004. De hele crew sliep in het huis, op warme nachten soms zelfs op het terras’, zegt hij. Al die tijd stelde Lemoine geen vragen. Ze liet de filmmaker gewoon zijn ding doen in de woning. ‘In sommige scènes zie je Hélène en haar hond voorbijwandelen. En soms ook de tuinman.’\n\nJosse De Pauw\n\n‘Bordeaux Piece’ is een video van maar liefst 13 uur en 43 minuten. De hoofdrolspeler is acteur Josse De Pauw, die mee de - bewust platte - dialogen schreef. Het plot is een opeenvolging van fotogenieke scènes.\n\nSchermvullende weergave Voor het meubilair van Bordeaux House werkte de Rem Koolhaas nauw samen met de Gentse ontwerper Maarten Van Severen ©David Claerbout\n\nEr zijn zeven shots in het verhaal, dat zo’n 12 minuten duurt. Per dag draaiden Claerbout en zijn team telkens hetzelfde shot opnieuw, om de 10 minuten, van 5.30 uur ’s morgens tot 22 uur ’s avonds. Zeventig keer per dag dus, van zonsopgang tot zonsondergang. Vervolgens monteerde hij alle scènes die op verschillende dagen gedraaid zijn om 5.30 uur, 5.40 uur, 5.50 uur, 6 uur enzovoort.\n\nDat klinkt ingewikkeld, maar het resultaat is een film van bijna 14 uur waarbij je 70 keer dezelfde plot na elkaar ziet. Met shots gefilmd op verschillende dagen, maar wel na elkaar gemonteerd als een continu verhaal van 12 minuten.\n\nSchermvullende weergave ‘We filmden van midden juli tot midden augustus. De hele crew sliep in het huis’, zegt David Claerbout. ©David Claerbout\n\nRem Koolhaas\n\nMaar weinig mensen hebben Claerbouts film uitgekeken, ook al zit hij in de collectie van het Centre Pompidou en werd hij talloze keren getoond op internationale tentoonstellingen. Lemoine geeft in Guiots boek toe dat ze vooral graag naar de eerste en laatste sequenties kijkt, die met het minste licht.\n\nOok Koolhaas zat de rit niet helemaal uit toen hij de film in Berlijn zag. ‘Zodra hij de geometrische kadreringen zag, wuifde hij de film weg. Ik wilde net dat die film ‘chique et ennuyeux’ overkwam: een sneer naar Koolhaas’ postmoderne, hyperreflexieve houding’, zegt Claerbout.\n\nSchermvullende weergave De hoofdrolspeler in David Claerbouts 'Bordeaux Piece' is acteur Josse De Pauw. ©David Claerbout\n\n‘Mijn werk is effectief een marteling voor mensen met ADHD. Zelf geniet ik van de ergernis en het onbegrip dat het teweegbrengt.’ Ergernis die er al was op de set: het draaiproces was vreselijk tijdrovend. Dat is in onze ‘time is money’-maatschappij misschien nog de grootste uitdaging aan de film: er de tijd voor nemen hem te maken én te bekijken.",Achter de schermen van David Claerbouts cultfilm 'Bordeaux Piece',nl
7954,"De Franse designer Pierre Paulin droomde zijn hele leven van modulaire meubels die hij nooit heeft kunnen maken. Zijn zoon en schoondochter brengen dat nu voor mekaar, in een door Rem Koolhaas ontworpen huis in Bordeaux.\n\nHet lot kan onvoorspelbaar zijn. Toen de 18-jarige Alice Lemoine in 1997 met haar ouders en de andere twee kinderen van het gezin verhuisde, pakte ze met grote tegenzin haar spullen in. Begrijpelijk, ze moest een vertrouwd, 18de-eeuws huis in het centrum van Bordeaux achterlaten voor een nieuwe, modernistische villa weg van de stad.\n\nDie was dan wel getekend door de gevierde Nederlandse architect Rem Koolhaas, maar Alice was te jong om de brutalistische aard van de vrijdragende, roestkleurige stalen doos met volle betonnen muren en vloeren van lichtgroen hars en aluminium te appreciëren. Ze had een hekel aan hoe het geluid van de ouderlijke slaapkamer te horen was in de andere kamers op de bovenverdieping.\n\nEn dan had je ook nog die voorbijschuifelende toerbussen vol gapende mensen die een glimp probeerden op te vangen van het architecturale meesterwerk. De villa is een van de weinige residentiële panden die de nu 75-jarige Rem Koolhaas bouwde.\n\nVan Rem Koolhaas tot Maarten Van Severen\n\nHet jeugdige protest van Alice haalde weinig uit. Haar vader, krantenuitgever en kunstverzamelaar Jean-François Lemoine, die een paar jaar eerder verlamd was geraakt bij een verkeersongeval, had een woning nodig waarin hij zo goed mogelijk kon functioneren. Koolhaas creëerde een huis dat niet alleen esthetisch bijzonder was, maar vooral volledig toegankelijk was voor Jean-François Lemoine: de allereerste modernistische woning rond een rolstoel ontworpen.\n\nSchermvullende weergave De woondroom van Rem Koolhaas en Pierre Paulin. ©Marco Cappelletti\n\n\n\n\n\nDe architect bedacht daarvoor een stalen platform van negen vierkante meter dat met een hydraulisch systeem op een paal op en neer kon bewegen tussen de drie verdiepingen. Het platform werd ingericht als werkruimte voor de uitgever.\n\nHij zat er aan een tafel, op maat gemaakt door de Belgische designer Maarten Van Severen. Op die manier kon Lemoine zich verticaal transporteren over de volledige 1620 vierkante meter van het huis op de heuvel.\n\nSchermvullende weergave Een gigantisch hydraulisch platform beweegt op en neer tussen de drie verdiepingen van Villa Lemoine, met dank aan Rem Koolhaas. ©Marco Cappelletti\n\n\n\n\n\nRolstoelvriendelijk\n\nEen druk op de knop volstond om zich van de keuken en de Japans geïnspireerde binnenplaats op de gelijkvloerse verdieping naar de middelste verdieping met uitzicht op de stad te begeven of naar de bovenste verdieping met de slaapkamers, waarvan de ronde ramen als patrijspoorten door de metalen gevel geperforeerd zijn.\n\nLangs een kant van het platformsas loopt over de drie verdiepingen een gigantische boekenkast. Ook dit masterpiece is van de hand van Van Severen. In zijn reis van de ene etage naar de andere kon Lemoine om het even welk boek van de plank plukken. ‘Het ongeval van mijn vader maakte mijn ouders niet bepaald ingetogener op het gebied van design’, zegt Alice Lemoine. ‘Integendeel: ze werden nog avontuurlijker.’\n\nSchermvullende weergave Langs het platformsas loopt over de drie verdiepingen een boekenkast, ontworpen door Maarten Van Severen. ©Marco Cappelletti\n\n\n\n\n\nDestijds was de woning eerder bescheiden ingericht, met niet meer dan een paar elegante stoelen en banken. Vandaag, bijna twintig jaar na de dood van Jean-François Lemoine, heeft moeder Hélène, nu 72, de toestemming gegeven het huis waarin ze nog altijd woont te laten transformeren.\n\nEind vorig jaar verwezenlijkten de ondertussen 34-jarige Alice en haar echtgenoot Benjamin (41) een project dat zijn vader, de legendarische designer Pierre Paulin, in zijn leven nooit had kunnen uitvoeren.\n\nAlice en Benjamin werden een koppel toen ze elkaar in 2004 toevallig in Parijs ontmoetten op een feestje. Al hadden ze al in hun prille jeugd raaklijnen: de moeder van Alice werkte in haar jonge jaren als stoffenkleurster voor Pierre Paulin, de vader van haar echtgenoot.\n\nSchermvullende weergave Zoon van Pierre Paulin Benjamin Paulin, hier samen met zijn vrouw Alice Lemoine. ©Marco Cappelletti\n\n\n\n\n\nDe droom van Pierre Paulin\n\nMet de hulp van OMA, het bedrijf van Koolhaas, begonnen de twee een paar jaar geleden aan de inrichting van de villa. Ze plaatsten er zestien stuks uit een modulair geheel van 26 elementen die samen een woonsysteem vormden: zit-, slaap- en opbergruimte.\n\nDat concept bedacht Paulin in het begin van de jaren 70 voor de Amerikaanse meubelfabrikant Herman Miller. Hij was ervan overtuigd dat zijn concept met schuim, hars en glasvezel de traditionele meubels zou vervangen. Het ontwerp kwam er uiteindelijk niet. De omvang ervan schrikte de Amerikanen af.\n\nSchermvullende weergave Pierre Paulin belichaamde een sculpturale revolutie in vorm, materiaal en kleur. ©Marco Cappelletti\n\nVandaag, ruim vijftig jaar later, oogt het concept dat de designer Le Programme noemde, heel eigentijds. Als een vooruitstrevend antwoord op een nomadische levensstijl, als de voorbode van het gestroomlijnde minimalisme dat het einde van de 20ste eeuw domineerde.\n\nDat Paulin er niet in slaagde om het project te verwezenlijken, bleef hem zijn hele leven achtervolgen. In een interview in 2009 met Koolhaas en de Zwitserse kunstcurator Hans-Ulrich Obrist, maanden voor zijn dood op 81-jarige leeftijd, noemde Paulin het zijn enige professionele pijnpunt.\n\n‘Toen ik dat interview hoorde, wist ik het meteen: ik zou dat project verwezenlijken’, zegt Benjamin, het enige kind van Paulin. ‘Het was mijn manier om een gesprek te hebben met mijn vader en volledig te begrijpen hoe hij dacht en werkte.’\n\nVan Pompidou tot Mitterrand\n\nSchermvullende weergave Pierre Paulins Tapis-sièges, met wol en linnen beklede modulaire vierkanten die geïnspireerd lijken op origami. ©Marco Cappelletti\n\nOok Koolhaas, een pionier op het gebied van modulariteit, omarmde het project. Naar eigen zeggen besefte hij meteen dat het concept van Paulin misschien wel het antwoord was op de vraag waarop ze destijds niet echt een antwoord hadden gevonden. Hoe richt je een huis in dat als pure architectuur is gebouwd? Daarnaast was de Nederlandse architect ook gevoelig voor de frustratie waarmee Paulin in het laatste luik van zijn leven worstelde.\n\nHalverwege de jaren 90 trok Paulin zich terug in het zuiden, in de Cévennes. Hij was niet alleen ontgoocheld over het feit dat Frankrijk zijn werk vergeten leek te zijn. Terwijl hij als designer niet alleen een sculpturale revolutie in vorm, materiaal en kleur belichaamde.\n\nSchermvullende weergave In de masterbedroom staat de ‘Face à Face’-bank van Pierre Paulin. ©Marco Cappelletti\n\n\n\n\n\nHij heeft ook de Franse esthetiek van de jaren 70 mee gedefinieerd. Zijn creaties tooiden het privéappartement van de Franse president Georges Pompidou, maar later ook het kantoor van diens ambtsgenoot François Mitterrand.\n\nHij was ook teleurgesteld over de manier waarop hij door een deel van de Parijse intelligentsia werd behandeld. Dat de Franse designer had gewerkt voor politici uit het hele ideologische spectrum - zelf was hij links - werd niet op prijs gesteld. Hij vond ook dat hij niet alle kansen kreeg die hij verdiende.\n\nSchermvullende weergave Rem Koolhaas creëerde een huis dat volledig toegankelijk was voor de verlamde uitgever Jean-François Lemoine. ©Marco Cappelletti\n\n\n\n\n\nModulair systeem\n\nTerug naar de villa. Het hydraulisch platform is omgebouwd tot een soort praatplaats, ingericht met het Ensemble Dune van Paulin: een laaghangende zitconfiguratie met verborgen houten armatuur en bekleed met neutrale wol en linnen. De twaalf secties, die de lijnen volgen van een half liggende menselijke vorm, sluiten naadloos op elkaar aan.\n\nAls het platform van de keuken naar het woongedeelte klimt en daar samen met de aluminium vloer een perfect vlak vormt, gaat het op in het geheel van componenten van Le Programme. Zoals een zestal variaties op Tapis-sièges, met wol en linnen beklede modulaire vierkanten die geïnspireerd lijken op origami, met zijkanten die zachtjes opklappen om als rugleuning te fungeren.\n\nSchermvullende weergave Op de benedenverdieping staan zes van Pierre Paulins Tapis-sièges. ©Marco Cappelletti\n\n\n\n\n\nLangs een glazen wand staat een rij armloze, lichtgroene Declivé-chaises longues in Paulins typische stijl van gespannen stof over schuim op een verborgen armatuur. Ze lijken op rupsen, met segmenten die onder verschillende hoeken gebogen zijn om verscheidene zithoudingen mogelijk te maken.\n\nVerderop, in de buitenuitbreiding van de woonruimte, onder de massieve, uitstekende doos waarin de vijf slaapkamers op de bovenverdieping huizen, staan rode golvende scheidingswanden van hars, de U Module, een rekkensysteem. Daarnaast prijkt een ander hoogtepunt van Le Programme: een helderwitte structuur van glasvezel, Miami genaamd. Ze lijkt op een futuristische picknicktafel met geïntegreerde zitplaatsen.\n\nSchermvullende weergave De ‘U Module’, een scheidingswand in rood hars, en de ‘Miami’, een helderwitte structuur van glasvezel ontworpen door Pierre Paulin. ©Marco Cappelletti\n\n\n\n\n\nPaulin Paulin Paulin\n\nOude ontwerpen uit het archief opdiepen en uitvoeren, het is een soort obsessie geworden voor Alice en Benjamin. Al hebben ze niet meteen interesse om ze allemaal op grote schaal te laten fabriceren. Samen runnen ze Paulin Paulin Paulin, dat ze in 2008 samen met Benjamins moeder, Maia, hebben opgericht.\n\nHun missie is de erfenis van de Franse designer te bewaren, zodat zijn schetsen niet verloren gaan en ze nieuwe prototypes kunnen uitproberen. Dat doen ze vanuit hun appartement in het negende arrondissement van Parijs. Ze wonen er met hun twee dochters, in blijde verwachting van een derde.\n\nSchermvullende weergave Binnenkijken bij de zoon van topdesigner Pierre Paulin. ©Marco Cappelletti\n\n\n\n\n\nEen paar zorgvuldig uitgekozen architecten en klanten konden bepaalde elementen van Le Programme bekijken, net als andere archiefstukken die de Paulins ondertussen hebben gereproduceerd. Zoals de Cathedral Table, een met glas bedekte tafel uit 1981 op poten van aluminium met gele poedercoating, die doet denken aan de hoge stutten van de Notre-Dame.",Kijk binnen in de woondroom van Rem Koolhaas en Pierre Paulin,nl
7955,"Geen kustgemeente is zo afhankelijk van tweedeverblijvers als Middelkerke. De middenstand zag zijn omzet kelderen door de lockdown. De dorst naar de toerist is groter dan de angst voor corona en de gemeente gaat in het verzet.\n\nHet is iets over negen in de ochtend en Patsy Boon lapt de ramen van de Frietboetiek. De zon straalt, op het strand wordt Beach Club Beau M opgetuigd alsof er niks aan de hand is. Maar het met zwarte tape gekleefde kruis op de dijk voor de ingang van de frituur vertelt een ander verhaal: een herinnering aan de klanten om anderhalve meter afstand te respecteren, om de verspreiding van het dodelijke coronavirus te voorkomen.\n\nFrietbarak is een van de duizenden horecazaken aan de kust die leven van ‘de passage’: toeristen op de dijk. Al bijna twee maanden blijven die weg door de lockdown. ‘Op 1 mei hebben we voor het eerst de deuren geopend’, zegt Boon. ‘Normaal een topweekend. Dit jaar hebben we 5 procent van de gewoonlijke omzet gedraaid.’\n\nZe runt de zaak al tien jaar, ook man en dochter draaien mee. Ze neemt haar aftrekkertje en forceert een glimlach. ‘We zijn gelukkig al tien jaar bezig en hebben wat reserves. Die spreken we nu aan.’ Ze wijst naar de stralende hemel: mooi weer betekende precorona mooie inkomsten. ‘Soms kan ik het relativeren, soms heb ik het zwaar.’\n\nTweedeverblijvers mogen niet volgende week al, maar pas in juni terug naar de kust, tot grote woede van een aantal kustburgemeesters. Want dat zet een zware domper op de lokale economie. Vakantieverblijven aan de kust genereren 1,5 miljard euro omzet, waarvan 1,1 miljard door tweedeverblijvers. Zij zijn goed voor 13,6 miljoen van de 30 miljoen overnachtingen aan de kust.\n\nSchermvullende weergave Middelkerke blijft nog tot juni een spookstad. ©Brecht Van Maele\n\nGeen enkele kustgemeente is zo afhankelijk van tweedeverblijvers als Middelkerke: het gaat om 60 procent van de woningen. Er zijn bijna 18.000 vakantiewoningen, en nog eens 6.800 campingplaatsen, waarvan het merendeel voor vaste gasten die er het hele jaar door verblijven.\n\nAls alle eigenaars van flats, huisjes, stacaravans en chalets naar Middelkerke en Westende trekken, verdrievoudigt het aantal bewoners tot 60.000. De gemeente puurt 8,7 miljoen euro inkomsten uit de belastingen op het tweede verblijf. Ze vormen de ruggengraat van de lokale economie, van ijskraampjes tot viswinkels, buurtsupermarkten, juweliers, interieurwinkels, leveranciers van horecabenodigdheden, schoonmakers, aannemers, schoonheidsspecialisten.\n\nJason Laleman van bakkerij Verman - hij runt de zaak samen met zijn partner, Jurgen Vermeersch, vandaar: Ver-man - zegt dat 80 procent van de omzet gegenereerd wordt door toeristen. ‘De grootste groep zijn de klanten met een appartement hier op de dijk.’ Hij houdt de zaak wel open, op 20 procent van de omzet en met een beperkt basisassortiment: ‘Wel croissants maar geen speciallekes zoals een lange suisse, enkel het standaardbrood: ‘grijs rond, bruin lang.’ Hij maakt ook geen panini’s meer, enkel koude broodjes. ‘Anders staat dat apparaat de hele dag elektriciteit te verbruiken voor niets.’\n\n\n\nBittere ernst\n\nWe wisten op voorhand: de eerste drie jaar mogen we geen grote tegenslag hebben. En toen kwam corona. Jason Laleman Bakkerij Verman\n\nOp het krijtbord achter hem staat geschreven: ‘Voor een ontbijt op bed, slaap je maar in de keuken.’ Er is nog ruimte voor een grapje, en ‘iets van babbeling’ met de vaste klanten, maar eigenlijk is het bittere ernst. Ze zijn nog maar twee jaar bezig. ‘We hebben veel geïnvesteerd: in materiaal, in de aankoop van het pand, een nieuw terras op de dijk. We hebben tegen elkaar gezegd: de eerste drie jaar mogen we geen grote tegenslag hebben. En toen kwam corona.’\n\n\n\nEen vuistregel aan de kust luidt dat je de facturen na Kerstmis betaalt met de inkomsten na Pasen. Van het ‘seizoen’, dat loopt van april tot september, gaan dit jaar sowieso al twee kostbare maanden verloren.\n\n‘Vijf uur zijn we dit jaar open geweest’, zegt Anne Leyman. ‘Op vrijdag 13 maart gingen we open, om tien uur ’s avonds weer dicht.’ Ze staat duinzand weg te borstelen rond de omheining van camping Mijn Plezier, die ze met haar man uitbaat. ‘Ik sta hier al sinds acht uur. Slapen doe ik toch niet meer goed. Er zijn al veel mooie weekends gepasseerd. Voor de klanten is het ook erg: ze zijn heel begripvol, maar het is zo spijtig dat ze niet mogen komen.’\n\n\n\nVergeten groep\n\nDe campings zijn ‘een vergeten groep’ in de discussie, vindt Stefaan Brauwers, CEO van Marva Parken. Hij baat vijf parken uit in Middelkerke, goed voor 1.700 plaatsen, allemaal voor stacaravans. ‘Dat is officieel geen tweede verblijf, maar die mensen zijn wel eigenaar en ze komen hier het hele jaar door. Ze hebben hun standgeld al betaald, en ze houden zich heel goed aan het verbod om te komen. Maar je kan ze niet blijven tegenhouden. En we moeten bij elke telefoon zeggen: wij weten ook niet wanneer het wel kan.’\n\nSchermvullende weergave Geen enkele gemeente heeft een hoger percentage tweede verblijven dan Middelkerke. ©Brecht Van Maele\n\n\n\n\n\nHet onbegrip wordt nog gevoed door uitspraken van viroloog Marc Van Ranst, die eerder zei dat het voor de epidemie niet uitmaakt of mensen de lockdown uitzitten in hun vakantiewoning. ‘Het aantal ziekenhuisopnames moest onder de honderd zakken en de ziekenhuizen aan de kust mochten niet overbelast zijn’, zegt burgemeester Jean-Marie Dedecker (LDD). ‘Aan die voorwaarden is voldaan, en toch kan het niet. Vandaar mijn colère.’\n\nHij zit aan tafel in de woonkamer van zijn huis in de polders en eet drie gebakken tongetjes met puree, die zijn vrouw voor hem heeft opgeschept. Het moet snel gaan. Hij heeft net met burgemeester Bart Tommelein (Open VLD) gebeld en zijn vrouw is de Skype-verbinding voor een live-interview met RTL aan het opzetten.\n\n\n\nEr is hier maar één werkgever, en dat is de toerist. En de meeste van die toeristen zijn tweedeverblijvers. Jean-Marie Dedecker Burgemeester Middelkerke\n\nDedecker wordt druk gesolliciteerd sinds hij zei dat hij het toegangsverbod voor tweedeverblijvers niet meer zou controleren. Hij pookte de zaak nog wat op door te pleiten voor ‘burgerlijke ongehoorzaamheid’. ‘Er is een bloedbad aan de gang’, zegt hij. We moeten het bloeden nu stelpen. Er is hier maar één werkgever, en dat is de toerist. En de meeste van die toeristen zijn tweedeverblijvers.’\n\nDe meningen aan de kust zijn minder verdeeld dan het lijkt: alle burgemeesters willen de toeristen graag terugzien. Leopold Lippens, de burgervader van Knokke-Heist, zei eerder dat hij zich aan de regels zou houden. Maar ook zijn korpschef erkende later dat controle vrijwel onmogelijk is nu de Veiligheidsraad heeft beslist dat verplaatsingen voor sport en bezoek weer mogelijk zijn. ‘Ik kan niet aan de mensen zien of ze liegen’, zegt Dedecker. ‘Ik wil het gezond verstand laten primeren. Als je de angst voor een nieuwe uitbraak laat domineren, dan kan je blijven wachten tot Kerstmis. De virologen zeggen zelf dat het kan, we zijn ingedekt. Waarom moeten wij het dan benauwd hebben?’\n\nSchermvullende weergave 'Blankenberge krijgt Antwerpen, wij de Borinage'. ©Brecht Van Maele\n\n\n\n\n\nDe onduidelijkheid over de reden voor het verlengen van het verbod voor toeristen voedt ook de geruchten. Over liberalen die Bart Tommelein zijn succes niet zouden gunnen, de burgemeester van Oostende en kandidaat-partijvoorzitter die eerder had gepleit voor een versoepeling van het regime voor tweedeverblijvers. Of over de weerstand van de linkse partijen over dit ‘cadeau aan de geprivilegieerden’. Dedecker doorprikt meteen het beeld van het tweede verblijf als een grote luxe. ‘Elke kustgemeente is anders. In Knokke zitten dokters uit Brasschaat, Antwerpen zit in Blankenberge. Hier komt de Borinage. Je kan elk jaar met TUI naar Turkije, of je kan iets aan de kust kopen. Een tweede verblijf is een keuze, dat heeft niets met rijkdom te maken.’",'We moeten het bloeden in Middelkerke stelpen',nl
7956,"Sabato selecteerde twaalf esthetisch verantwoorde geschenken, stuk voor stuk het geesteskind van vrouwelijke ontwerpers. Want reminder, Moederdag komt eraan.\n\nWindows of Bo Bardi van Destroyers/Builders\n\nSchermvullende weergave Windows of Bo Bardi van Destroyers/Builders\n\nGroots maar zacht. Dat die twee perfect kunnen samenvloeien, ontwaar je in de wereld van Linde Freya Tangelder. Daarvoor is ze niet bang om concepten te vernietigen en weer op te bouwen in haar designstudio’s in Antwerpen en Brussel. Haar ‘Windows of Bo Bardi’ zijn gebaseerd op het brutalistische SESC Pompéia-gebouw van de Braziliaans-Italiaanse architecte (en straffe madam) Lina Bo Bardi. Uit de vormentaal van de ramen in São Paulo kwamen golvende ‘statement pieces’ voor in huis voort. Vanaf 1168 euro, www.destroyersbuilders.com.\n\nEau des Merveilles van Hermès\n\nSchermvullende weergave Eau des Merveilles van Hermès\n\nHoewel het vooral vrouwen zijn die dit product dragen, was het een exclusief mannenclubje dat de plak zwaaide over de creatie van ons meest mysterieuze luxeproduct. Tot Christine Nagel zich een weg naar de top baande. Of het deze zomer veelal bij dromen van de zee zal blijven, is nog niet duidelijk, maar als architect van het onzichtbare is Nagels nieuwste creatie voor een van ‘s werelds bekendste Franse luxehuizen alvast een welriekend zoethoudertje van jeneverbessen, patchoeli en de frisse geur van strandkeien. vanaf 63 euro voor 30 ml, www.hermes.com.\n\n'Love Handles' van Anissa Kermiche\n\nSchermvullende weergave ‘Love Handles’ van Anissa Kermiche\n\nOnthoud haar naam! Hoewel deze Frans-Algerijnse ontwerpster in eerste instantie juwelen maakt, zijn het vooral de wulpse interieurobjecten die de Instagram-hit van het seizoen zijn. In minder dan een jaar tijd gingen er meer dan duizend van haar vrouwelijke, kleurrijke en sensuele objecten de deur uit bij de onlineluxeretailer Matches Fashion. Net zoals Matisse vindt ook deze ontwerpster dat curves een piëdestal verdienen: ‘De media overstelpen ons vaak met verdraaide beelden van vrouwenlichamen. Ik vind het natuurlijke altijd mooier.’ 377 euro, www.anissakermiche.com.\n\nRing en oorbellen van Laurence Delvallez\n\nSchermvullende weergave Ring en oorbellen van Laurence Delvallez\n\nOorringen om een entree mee te maken zijn haar handelsmerk. Deze ontwerpster uit Waregem maakt juwelen die zowel groot als licht zijn, zowel opvallend van model als zacht qua vorm en afwerking. Voor de ontwerpster is dat ‘de ultieme vrouwelijke identiteit: natuurlijk, elegant en warm’. Alsof ze in een glazen bol keek, doopte ze haar recentste collectie ‘Serenity’. 39 en 139 euro, www.laurencedelvallez.be\n\nLimited-editionprint van Marylène Madou\n\nSchermvullende weergave Limited-editionprint van Marylène Madou\n\nDe prints van deze Belgische textielontwerpster zijn als kunstwerkjes. Letterlijk, want elke sjaal met zijn gedetailleerde romantische en ludieke prints (een teckelhond tussen bloemetjes, iemand?) is een kunstwerk op zich. Omdat het zonde zou zijn om je sjaal in te kaderen, gaat de ontwerpster annex schilder terug naar de basis. Voor de derde verjaardag van haar eigennamige merk ontwierp de Limburgse eindelijk een reeks op papier om in huis te etaleren. 60 euro, www.marylenemadou.com.\n\nBijzettafel 'Soap' van Sabine Marcelis bij Etage Projects\n\nSchermvullende weergave Bijzettafel ‘Soap’ van Sabine Marcelis bij Etage Projects\n\nHet was een tikkeltje goedkoop toen deze Nederlands-Nieuw-Zeelandse designer er haar handelsmerk van maakte. Resin, een glimmend harsen goedje, was vooral iets voor showstands op lelijke industriële beurzen. Haar kon het worst wezen, en terecht. Vanuit Rotterdam bracht ze met haar cocktailkleurige meubels en verlichting kleur in het internationale designcircuit, dat zo onder de indruk was dat de meubelontwerpster het nieuwe decennium inging als ‘Wallpaper designer van het jaar’. Prijs op aanvraag, www.etageprojects.com\n\nPeekaboo 'Iconic Mini' van Fendi\n\nSchermvullende weergave Peekaboo ‘Iconic Mini’ van Fendi\n\nEen van de vele vragen die werden gesteld toen Karl Lagerfeld vorig jaar overleed: hoe zou dat andere merk dat hij ontwierp na zijn heengaan gedijen? Vandaag vragen we ons af waarom zijn opvolgster, Silvia - wier achternaam een van ‘s werelds bekendste Italiaanse luxelogo’s is - het heft niet eerder in handen nam. In amper twee seizoenen veranderde de mater familias het luxehuis naar een vrouwelijke, maar tezelfdertijd allesbehalve klassieke toekomst vol zachte kleuren, dito vormen en nu al iconische bloemenprints. 2600 euro, www.fendi.com\n\nServies van La Double J\n\nSchermvullende weergave Servies La Double J van J.J. Martin\n\nAls minimalisme en monochrome kleurvlakken je gestolen kunnen worden, vind je in de Amerikaanse J.J. Martin een partner in crime. Toen deze Amerikaanse ex-lifestylejournaliste vintage Italiaanse stoffen op het spoor kwam, zette ze er een nieuw leven mee op. Ze begon met wapperende jurken in vrolijke prints, maar algauw leidde Martins universum tot een volledige levensstijl. Zo vind je bij haar seizoensprints zoals ‘Goddesses’ - geïnspireerd op het Penguin-boekje ‘Great Goddesses’, over vrouwelijke mythologie - op kleren, lakens, kussens en zelfs servies. Prijs op aanvraag, www.ladoublej.com\n\nArmband/ringen van DHEYGERE\n\nSchermvullende weergave Armband/ringen van DHEYGERE, het label van Stephanie D’heygere\n\nDeze jonge Belgische in Parijs maakte juwelen voor grote modehuizen als Maison Margiela, Jacquemus en A.P.C. en ging met haar eigen merk haar eigen wilde richting uit. Daar is niets wat het lijkt en transformeren klassieke ringen in opvallende armbanden of bizarre oorbellen. Belgisch absurdisme om trots op te zijn. 420 euro, dheygere.com\n\n‘Rosalia’-ring van Fabienne Kriwin\n\nSchermvullende weergave ‘Rosalia’-ring van Fabienne Kriwin\n\nAmethist, aquamarijn, onyx, kwarts... deze Brusselse heeft geen hart van, maar een hart voor steen. Waarin ze daarin verschilt van andere juweelontwerpers? In plaats van edelstenen in het opvallende middelpunt te zetten, zoals de typische pavé-steen op een verlovingsring, creëert ze liever subtiele luxe die eerder aansluit bij de esthetiek van vrouwelijke klanten dan van mannelijke kopers. 2574 euro,www.fabiennekriwin.com\n\nOorclip met Swarovski-stenen van Fenty\n\nSchermvullende weergave Oorclip met Swarovski-stenen, Fenty\n\nEen onschuldig hitje als tiener, vervolgens media-aandacht door slechte liefjes (partnergeweld) en slechte gewoontes (cannabis toen dat nauwelijks legaal was) begon Rihanna als het dertiende popsterretje in een dozijn. Intussen duwden haar getatoeëerde handen zelfs Beyoncé van de troon, in omzet en invloed. Want meer nog dan de muzikale beats bepaalt ze vandaag het ritme van de mode met haar eigen, door LVMH gesteunde kledinglijn waarvan de accessoires er ook mogen wezen. 250 euro, www.fenty.com\n\nSet van koperen cocktailprikkers van Aerin\n\nSchermvullende weergave Set van koperen cocktailprikkers, Aerin",Moederdag: 12 originele cadeaus van vrouwelijke designers,nl
7957,"Vergeet het eenzame lezen bij een nachtlampje. Dankzij de opkomst van de zogenaamde bookstagrammers en booktubers wil je met een goed boek meer dan ooit gezien én geliket worden. Van onlineleesclubs tot reading challenges: maak u op voor de revival van de (digitale) boekenwurm.\n\nVliegtickets werden vouchers, touroperators veranderden in verzekeringsmaatschappijen en van die nieuwe cruisetenue kan je alleen maar hopen dat bloemetjes ook volgend jaar nog in de mode zullen zijn. Alle fanatieke reisplanners ten spijt, onze zomervakantie is meer dan ooit gehuld in een sluier van onzekerheid. Slechts één vaste waarde bleef te midden van die puinhoop overeind: de boekenstapel die je aan het zwembad plande te lezen, alsook de (helaas figuurlijke) zeeën van tijd om dat dit jaar ook effectief te doen.\n\nAl is het daarvoor niet eens wachten tot de zomer. Ook tijdens de lockdown verspreidde de leesmicrobe zich al even snel als het coronavirus zelf. De boekenafdeling van bol.com tekende in april mooie winstcijfers op, en zelfs een onafhankelijke boekhandel als Buchbar in Antwerpen zag het aantal bestellingen stijgen.\n\nDan zijn er ook nog de vele leesclubs voor thuiszitters, van dagelijkse auteursbabbels bij de Quarantine Book Club tot een chatroulette onder lettervreters bij de Rebel Book Club. Maar dé prijs voor originaliteit gaat naar het Belgische initiatief De Boekendokter: een nieuwe hulplijn waar je terecht kan voor boekentips, aangepast aan allerlei quarantainekwaaltjes.\n\n‘In het begin draaide Instagram vooral om mooie, soms oppervlakkige plaatjes. Tegenwoordig willen gebruikers ook iets bijleren.' Barbara Schoumacher Influencer\n\nOok Instagram kleurde de voorbije weken literairder dan ooit. Wildvreemden gingen samen de uitdaging aan om dagelijks 15 pagina’s Tolstoj te lezen, onder de vlag #TolstoyTogether. Geletterde hamsteraars gingen wild tekeer met hashtags als #CoronavirusReadingStack en #CoReadingVirus, anderen reven de opgestoken duimpjes binnen met foto’s van leeslampjes en onderlijnde paragrafen. Een studie van het trendbureau Traackr spreekt daarbij, welja, boekdelen: tussen februari en maart verschenen maar liefst 31 procent meer foto’s van lezen en boeken op onze feeds.\n\nLezen als imagoboost\n\nWas een goed boek vroeger vooral een tête-à-tête met je innerlijke wereld, dan is het tegenwoordig dus dé gespreksopener voor al wie het met banale verslagen over supermarkt en stadspark heeft gehad. Al hebben we die socialisering van ons leesmomentje lang niet alleen aan de lockdown te danken. Ook toen de tapkranen nog werkten, kende de ‘duffe’ boekenclub een revival.\n\nDat begon toen zowat half lezend Hollywood een eigen digitale boekenclub oprichtte, onder meer actrices Reese Witherspoon (Reese’s Book Club), Emma Watson (Our Shared Shelf) en Emma Roberts (Belletrist), net als presentatrice Oprah Winfrey (Oprah’s Book Club) en zangeres Florence Welch van Florence + The Machine (Between Two Books). Stuk voor stuk bewijzen ze met lijvige klassiekers en edgy boekentips dat ze behalve beroemd ook belezen zijn - of dat toch heel graag willen laten uitschijnen.\n\n‘Lang stond een boekenclub vooral voor het cliché van huisvrouwen die de verveling verdrijven met een glas rosé en een romannetje erbij. Dat is vandaag wel anders’, stelt Geoffry Missinne (@boyreadsworld), die in 2015 al met het idee voor een boekenclub rondliep. ‘Ik had destijds net ‘Een klein leven’ van de Amerikaanse schrijfster Hanya Yanagihara uitgelezen, een heftig boek. Ik voelde een sterke nood om er met iemand over te praten, als verwerking. Maar toen ik dat idee opwierp, werd het op hoongelach onthaald. De boekenclub kwam er toch, en intussen hebben we zelfs een soort wachtlijst.’\n\nOok op sociale media werd het betere boek een trendy accessoire waarmee je gezien én geliket wil worden, zo bewijst de groeiende groep bookstagrammers (op Instagram) en booktubers (op YouTube). Net zoals dergelijke samenwerkingen in de mode- en beautywereld al langer een businessmodel op zich zijn, krijgen veel literaire influencers vandaag betaald voor hun reviews.\n\nHet klinkt paradoxaal: in een tijdperk waarin ons concentratievermogen daalt naarmate ons scrollgedrag stijgt, zijn het de influencers die het volk weer leren lezen.\n\n‘Ik krijg zoveel voorpublicaties van uitgeverijen opgestuurd dat ik hun heb aangeschreven om me niet meer lukraak boeken te sturen’, vertelt de Brusselse bookstagrammer Aurore Versèle (@cetaitpourlire). ‘Zelf weiger ik betaald te worden, maar genoeg anderen doen het wel.’\n\nDaarbovenop laven steeds meer gevestigde influencers zich aan literatuur om wat meer diepgang te geven aan hun profiel, zeker nu spectaculaire reisfoto’s even uit den boze zijn. ‘In het begin draaide Instagram vooral om mooie, soms oppervlakkige plaatjes. Tegenwoordig willen gebruikers ook iets bijleren. Al doen sommigen het vooral om gecultiveerd over te komen’, zegt de Belgische Barbara Schoumacher (@barbaraschoumacher), die met boekenreviews begon om meer variatie in haar profiel te brengen. ‘Ik krijg daar enorm veel reacties op. Er zijn heel wat volgers die dankzij mijn tips opnieuw beginnen te lezen.’\n\nLezen als huiswerk\n\nHet klinkt behoorlijk paradoxaal: in een tijdperk waarin ons concentratievermogen daalt naarmate ons scrollgedrag stijgt, zijn het de influencers die het volk weer leren lezen. Sociale media stimuleren datgene waar onze leerkrachten Nederlands en bijbehorende AVI-boeken nooit in slaagden: ons literair huiswerk bijhouden.\n\nAl schuilt daarin ook net de keerzijde - lezen wordt effectief weer huiswerk. Net zoals we met een licht schuldgevoel de nog maagdelijke romans op het einde van dat weekje zonnekloppen weer in de koffer proppen, is het bijna beschamend om de quarantaine niet door te brengen met een boek van duizend pagina’s, noch er een intelligente quote uit te delen.\n\n‘Op sociale media wordt alles een competitie. We willen voortdurend tonen dat we goed bezig zijn. Zo wordt lezen een ‘to do’: je moet al die boeken bijhouden, om in culturele kringen een zekere status te verwerven’, zegt tijdssocioloog Ignace Glorieux van de VUB.\n\nKomt daarbij nog de hele rist boeken die je gelezen ‘moet’ hebben, wil je nog enigszins kunnen meepraten, zoals Sally Rooneys ‘Normale mensen’ (in 2019) of Ocean Vuongs ‘Op aarde schitteren we even’ (in 2020). ‘Nochtans staat dat haaks op waar lezen voor staat. Het zou iets intrinsieks moeten zijn, alleen voor het plezier. Niet om af te vinken op een checklist.’\n\nDie laatste praktijk wordt zelfs behoorlijk letterlijk op Goodreads, zowat de Facebook voor boekenliefhebbers. In nauwgezette lijstjes houden gebruikers alles bij wat ze lezen, inclusief aantal pagina’s, persoonlijke scores en leesduur. Bovendien nodigt het platform uit deel te nemen aan allerlei uitdagingen ofte ‘reading challenges’: honderd boeken lezen op een jaar, een boek voor elke letter van het alfabet, uit elk land van Europa, of alle boeken uit je geboortejaar.\n\n‘Elk jaar daag ik mezelf uit om wekelijks een boek te lezen’, vertelt Missinne. ‘Vorig jaar heb ik voor het eerst mijn target niet gehaald. In november liet Goodreads me dan ook weten dat ik ‘maar’ 38 boeken had gelezen, in plaats van 52. Daar voelde ik me slecht bij, alsof ik niet goed bezig was. Ik was dan ook blij toen het jaar voorbij was en ik opnieuw kon beginnen - in 2020 zit ik al aan 25. Stom eigenlijk, dat je je door een robot zo laat dicteren.’\n\nOok Versèle herkent die druk. ‘Enkele maanden heb ik helemaal niets meer gelezen, omdat het zo opgelegd voelde. Nu heb ik een betere balans gevonden: ik lees nog één boek per week, en niet per dag.’\n\nLezen als luxegoed\n\nJe zou je kunnen afvragen hoe het komt dat net leesboeken het vandaag schopten tot pronkstuk van de prestatiemaatschappij. Dat we elkaar de loef afsteken met onze reiservaringen en kookkunsten is nog begrijpelijk, maar waarom een banale, weinig opwindende activiteit als lezen?\n\n‘Tegenwoordig is het een voorrecht je te kunnen verdiepen in een dik boek. Onthaasten wordt een nieuw statussymbool.’ Ignace Glorieux Tijdssocioloog (VUB)\n\nSocioloog Glorieux komt met een aannemelijk argument: volgens hem schuilt achter de glorificatie van die trage, bijna meditatieve activiteit mogelijk de antithese van het drukke leventje dat we zo lang hebben verheerlijkt. ‘Tegenwoordig is het een voorrecht je te kunnen verdiepen in een dik boek. Onthaasten wordt een nieuw statussymbool. Daarmee keren we terug naar de 19de eeuw: dandy’s pakten breed uit met hun tijdsoverschot, waarin ze urenlang konden filosoferen of zelfs gaan wandelen met een schildpad. Dát was luxe.’\n\nSchermvullende weergave ‘Tegenwoordig is het een voorrecht je te kunnen verdiepen in een dik boek.’ ©Getty Images/EyeEm\n\nLezen als gespreksopener\n\nLos van al die jaloersmakende kwaliteiten biedt het delen van een goed boek ook gewoon datgene waar we met z’n allen meer dan ooit naar snakken: sociaal contact, gespreksstof en… troost. ‘Het is erg krachtig als je zo’n verbinding voelt met een personage, dat je je er minder eenzaam door voelt. Zeker als je die gevoelens ook nog eens met iemand kan delen’, zegt Annelies Moons, presentatrice van Culture Club op Radio 1 en zaakvoerster van de boekhandel Buchbar.\n\n‘Er schuilt een intens gevoel van verbondenheid in het gelijktijdig lezen met anderen in hetzelfde schuitje.' Njeri Damali Sojourner-Campbell Quarantined Pages\n\nSinds het begin van de lockdown deelt ze dagelijks een boekentip op Instagram, telkens goed voor een golf van reacties. ‘Je merkt die nood aan interactie. Zo voer ik lange chatgesprekken met lezers op zoek naar het ideale boek. Omgekeerd verzamelen we een hechte community: mensen taggen ons als ze een pakketje geleverd krijgen, zonder dat we daarom vragen.’\n\nOm die boekbabbels verder te stimuleren, organiseert Buchbar eveneens Bookdates: een vast moment in de week waarop deelnemers samenkomen om te lezen, zonder dat daar verplichte lectuur bijhoort. Dat concept werd eerder gelanceerd door de inmiddels wereldwijde Silent Book Club, een antibeweging op het streberige opzet van klassieke boekenclubs. ‘Tijdens de Bookdates praten mensen over hun leesstof als ze daar zin in hebben, maar het is allerminst verplicht. Daaruit ontstaan warme banden’, aldus Moons.\n\nEen initiatief dat zelfs in tijden van zelfisolatie wordt voortgezet, in de vorm van het project Quarantined Pages van de Canadese Njeri Damali Sojourner-Campbell. Samen met nog zes andere booktubers organiseert ze dagelijks een Silent Reading Session via Zoom, vooral bedoeld als sociaal vangnet.\n\n‘Na ons leesuurtje vragen we hoe het met iedereen gaat en hoe het lezen vlot’, vertelt Sojourner-Campbell in de Britse zondagskrant The Observer. ‘Er schuilt een intens gevoel van verbondenheid in het gelijktijdig lezen met anderen in hetzelfde schuitje. De sessies zijn een toevluchtsoord, tegelijk bemoedigend en inspirerend.’\n\nLaat dat dan ook uw lichtpuntje zijn voor de zomer van 2020: u mist dan misschien wel het zwembad bij dat zwembadboek, eenzaam wordt uw thuisvakantie allerminst. Maak u op voor een stroom aan bijna spirituele ervaringen, sprankelende gesprekken, nieuwe vriendenclubs, gratis groepstherapie en eeuwige populariteit… zolang u dat target van vijf boeken per maand maar haalt.",Is uw boekenkast het nieuwste statussymbool?,nl
7958,"Omdat handhygiëne tegenwoordig bijna een fulltimejob is: een selectie wastafels die het warm water heruitvinden. Of dat toch proberen.\n\nSister Act\n\nSchermvullende weergave Wastafel ontworpen door Nathalie Deboel ©Cafeine\n\nVoor haar zus Isabel richtte interieurarchitecte Nathalie Deboel de voormalige dokterswoning Villa Landing van Henry Van de Velde (1933-1934) in Astene in als restaurant Au Bain Marie. De knipogen naar de jaren 30 zijn talrijk in het interieur, maar een echte restauratie was het niet. Dit is ook beslist geen wastafel die Henry Van de Velde zou ontwerpen.\n\nMaar wie zijn handen gaat wassen in het restaurant aan de Leieoevers, had dit handwasbakje wellicht al gespot. De natuursteen vond Deboel bij Van Den Weghe in Zulte, voor de bruine kalkpleister werkte ze samen met het stukadoorsbedrijf Aardig Gedacht uit Brugge. De kraan komt uit de Tara-reeks van Dornbracht.\n\nWassen in beton\n\nSchermvullende weergave Wastafel van Kast Concrete Basins\n\nDe Brit Tim Bayes produceerde 15 jaar lang betonnen maatwerk voor toparchitecten. In 2013 besloot hij zijn eigen lijn van betonnen wastafels te lanceren: Kast Concrete Basins. De collecties vallen op door hun grafische vormen en funky kleurenpalet. Kast werkt met collecties, maar elk stuk wordt op maat vervaardigd in een productiehal in Nottinghamshire. Waterl’eau in Antwerpen verdeelt de producten.\n\nElegante waterspuwer\n\nSchermvullende weergave Elance-kraan van Paulina Neiser\n\nHet was een van onze ontdekkingen vorig jaar op de Dutch Design Week in Eindhoven: deze Elance-kraan van Paulina Neiser. Met dit product studeerde de Duitse ontwerpster af aan de Design Academy. Knap is hoe de kraan een elegante waterspuwer wordt die tegelijk als legplankje dient. Neiser werkte ook een douchekraan uit in brons en koper: materialen die mettertijd gaan patineren.\n\nMonumentale eyecatcher\n\nSchermvullende weergave Wastafel van Atelier 10.8 ©Cafeine\n\nVoor ze haar eigen bureau oprichtte, deed interieurarchitecte Julie Thiers ervaring op bij Nathalie Deboel en Studio Daskal Laperre. Samen met Henri Van den Broeke vormt ze nu Atelier 10.8: een bureau voor interieurarchitectuur. In een landelijke woning in Ardooie ontwikkelden ze deze monumentale waterbak in rode travertijn: de aandachtstrekker in de hall.\n\nGroene rotsen\n\nSchermvullende weergave Design wastafel in keramiek en beton ontworpen door Bernard De Clerck.\n\nIn dit residentieel project in Oostkamp combineerde architect Bernard De Clerck een wasbak in gegoten beton met een spatwand in handgemaakte keramieken vlakken in groentinten. Die zijn artisanaal gemaakt en geplaatst door Nestor & Røtsen, het atelier van de broers Devi en Denneb Vervaeke in Sint-Martens-Latem. Hou hen in de gaten: ze maken ook prachtige tafels, keukens, kasten en verlichting.\n\nVide-poche\n\nSchermvullende weergave Wastafel ontworpen door Jonathan Beeckmans ©Cafeine\n\nEen van de eerste interieurdetails die je ziet als je deze privéwoning in Brugge binnenstapt, is deze wastafel met wandlamp van designer Jules Wabbes. Al is deze wastafel veel meer dan dat: de jonge interieurarchitect Jonathan Beeckmans ontwierp ze als een meubel, waarop de bewoners ook een vaas kunnen zetten of hun sleutels kunnen leggen.\n\nDe zwevende tablet is bekleed met roodbruine tegels in drie verschillende formaten, ontwikkeld door Atelier Franssens in Beernem. Andere materialen in aardse tinten zijn een - euh - rode draad doorheen de hele woning.\n\nThe Great Gatsby\n\nSchermvullende weergave Wastafel ontworpen door Studio P Architects ©Cafeine\n\nBeschermd was de jarendertigvilla niet die Julie Palma Engels kocht in Sint-Genesius-Rode. Maar de oprichtster van Studio P Architects behield wel de art-decosfeer in haar totaalrenovatie. Vandaar ‘The Great Gatsby’-badkamer in ‘estremoz rosa’-marmer uit Portugal. Het kraanwerk is van Vola, de zwevende spiegel is een eigen ontwerp van Studio P.\n\nBlocked in\n\nSchermvullende weergave Wastafel ontworpen door Tom De Meester en Tine Vliegen ©Cafeine\n\nIn de badkamer van het architectenkoppel Tom De Meester en Tine Vliegen lijkt het alsof je je midden in een blok marmer bevindt. Let op het motief van de aders: het marmer is in dubbel open boek geplaatst (zowel verticaal als horizontaal), zodat het patroon doorloopt over de wanden, het bad én het plafond. Het marmer is de ‘rosario del este’ bij Van Den Weghe, de wastafel is maatwerk in ‘glacier white’-corian, de kraan is van Vola.\n\nOnzichtbaar\n\nSchermvullende weergave Wastafel ontworpen door Frederic Kielemoes voor Potier Stone\n\nHet water komt uit het niets en verdwijnt in het niets: het vernieuwende wastafelconcept - bedacht door interieurarchitect Frederic Kielemoes voor Potier Stone - was de talk of the town op Interieur Kortrijk in 2018. De draaiknop van de kraan is bijna onzichtbaar verwerkt in de natuursteen.\n\nEn ook van een bassin is geen sprake: het water loopt gewoon langs een licht hellende plaat natuursteen weg in een onzichtbare goot. Kielemoes vat zijn wastafel op als een constructivistische assemblage van platen in expressieve natuursteen, hier ‘breccia rosato’ uit Verona. En het fijne is: zijn concept past hij nu voor het eerst toe in het interieur van een Gentse klant.\n\nIran op zijn bruutst\n\nSchermvullende weergave Wastafel van NS Architects ©Cafeine\n\nVoor een privéwoning in Grez-Doiceau, Waals-Brabant, werkte architect Nicolas Schuybroek in heel de badkamer met dezelfde Iraanse travertijn. Zowel de wastafel, het bad, de douche als de vloeren zijn erin uitgewerkt in één lineair geheel van volumes. De brute textuur en de grijzige tinten komen ook in de rest van de woning terug, bijvoorbeeld in de hall en de gevel. Het kraanwerk is van Vola.\n\nDoopvont\n\nSchermvullende weergave Wastafel van Agape Design\n\nDe Italiaanse architect en ontwerper Angelo Mangiarotti (1921-2012) maakt nu al een serieuze comeback op de vintagemeubelmarkt, maar hij ontwierp voor Agape ook ‘lavabi’ waar we hebberig van worden. Zoals deze Bjhon, een vrijstaande wastafel met doopvontallures uit 2011.\n\nStukken zeep\n\nSchermvullende weergave Wastafel van BCINT ©Cafeine\n\nVoor een Brugs koppel dat erg mid-century minded is, ontwierp de Knokse interieurarchitecte Bieke Casteleyn - oprichtster van BCINT - deze funky wastafel. Knap is de combinatie van carraramarmer met de halfronde grijsblauwe tegels, die Casteleyn ontdekte bij Kaufmann Keramik: een Duitse artisanale producent van haardtegels.",Lavabeau: 12 wastafels om mee te pronken,nl
7959,"De crisis in de reissector door het coronavirus dwingt de kofferproducent Samsonite tot ontslagen in Oudenaarde. De magazijnen van het bedrijf zitten 'eivol'.\n\nDe reiskofferproducent Samsonite bevestigde vrijdagavond aan De Tijd wat sinds donderdag op regionale media, zoals Het Nieuwsblad, de ronde deed: in de vestiging in Oudenaarde zullen ontslagen vallen. Daar bevindt zich het Europese distributiecentrum en hoofdkantoor van de groep. 'De ontslagen zullen inderdaad plaatsvinden, maar dit is nog een delicaat moment. We willen eerst alles afronden met de vakbonden', klinkt het bij het bedrijf. Meer uitleg wil het niet kwijt.\n\nDe vakbonden bij Samsonite hadden eerder gesignaleerd dat de directie de ontslagen had aangekondigd op een ondernemingsraad donderdag. Het is koffiedik kijken om hoeveel banen het gaat, geeft Michel Roman, afgevaardigde van de christelijke vakbond ACV aan. 'Er was sprake dat wereldwijd ontslagen zullen vallen, in België, maar ook bijvoorbeeld in Hongarije. Er circuleren alleen voorlopige getallen. Maar het lijkt wel sowieso om een collectief ontslag te gaan, zo'n 10 à 15 procent van het personeel.'\n\nLockdown\n\nBij Samsonite in Oudenaarde werken 700 à 800 medewerkers. Het lijkt vast te staan dat de tijdelijke contracten opgezegd worden. Maar de ontslagronde zal ook mensen met een vast contract treffen, voorspelt Roman. De reden voor de ontslagen lijkt evident: het coronavirus en de ingestorte reissector. 'Niemand koopt op dit moment een reiskoffer, nu er waarschijnlijk een zomer in eigen land in het verschiet ligt', zegt Roman. Volgens hem zitten de magazijnen in Oudenaarde 'eivol'.\n\nNiemand koopt op dit moment een reiskoffer, nu er waarschijnlijk een zomer in eigen land in het verschiet ligt. Michel Roman ACV\n\nToch is de malaise bij het bedrijf niet alleen toe te schrijven aan de lockdown in eigen land of elders in Europa. De cijfers waren in januari en februari ook al minder, is te horen bij Roman. Dat was te wijten aan vertragingen bij de aanlevering van onderdelen, omdat het coronavirus toen al huishield in China. Nodige onderdelen zaten vast in de havens. De intense verstrengeling met de reissector maakt het ook moeilijk na te denken over de toekomst van Samsonite, vindt Roman. 'Dat is toch wat onbehaaglijk.'\n\nRuien\n\nHet bedrijf heeft nog andere kopzorgen in Oudenaarde. In februari 2018 kondigde Samsonite aan 'tientallen miljoenen euro' te investeren in een nieuw magazijn op een perceel van 4 hectare, op de terreinen van de voormalige elektriciteitscentrale in het naburige Ruien. Maar de ontwikkeling liep aanzienlijke vertraging op door het verzet van Milieufront Omer Wattez (MOW). De eerste steen moet nog gelegd worden, stelt Roman. 'Terwijl het nieuwe magazijn goed van pas zou komen voor de overvloedige stock.'",Samsonite plant ontslagronde in Oudenaarde,nl
7960,"De 'geboorte van Venus' zonder Venus of het 'Laatste Avondmaal' zonder Jezus. Alles van vlees en bloed fotoshopt de Spaanse kunstenaar José Manuel Ballester weg op zijn adaptatie van meesterwerken uit de kunstgeschiedenis. Geen wonder dat die nu viraal gaan op het internet: 'dit is een metafoor voor de eenzaamheid.'\n\nHet is een pervers effect van corona: nu de straten en pleinen desolaat zijn, valt het op hoe mooi een stad of gemeente kan zijn. Alsof je er met andere ogen naar kijkt. Alsof in de leegte een soort asociale schoonheid zit. Het is exact waarom de reeks ‘Hidden Spaces’ van José Manuel Ballester (60) uitgerekend nu weer viraal gaat op internet.\n\nBallester kleedt de greatest hits van de kunstgeschiedenis uit.\n\nDe Spaanse kunstenaar deletet sinds 2006 mensen, goden en dieren uit topschilderijen. Alles van vlees en bloed gomt hij digitaal uit. Op de beroemde ‘Geboorte van Venus’ van Botticelli staat wel nog een venusschelp, maar de blonde godin is ervandoor. Op Da Vinci’s ‘Laatste Avondmaal’ zijn Jezus en zijn apostelen fashionably late.\n\nEn op zijn ‘Annunciatie’ wordt helemaal niets aangekondigd, bij gebrek aan Maria en aartsengel Gabriël. Het is alsof die figuren uit het beeld zijn gaan lopen. Letterlijk, in Pieter Bruegels geval: je ziet wel nog voetstappen in de sneeuw, maar de jagers en hun honden zijn de piste in.\n\nSchermvullende weergave ‘Het Laatste Avondmaal’, Leonardo da Vinci, 1495-1498 (1) en ‘Het Laatste Avondmaal’, José Manuel Ballester (2).\n\nMeesterwerken in quarantaine\n\nJe zou denken: ideaal voor een quizje onder kunstliefhebbers, zo’n reeks verlaten interieurs, lege landschappen of gedekte tafels. Maar er zit meer achter. Ballesters werken voelen vaagweg vertrouwd aan, maar blijven verontrustend stil. Want zonder narratief worden zelfs meesterwerken doofstom. Meer nog: de essentie wordt doodgezwegen.\n\n'Elk werk gaat over de meest universele thema's waar de mensheid al eeuwen mee bezig is. Ze zijn nog relevant voor kijkers van nu.'\n\nVan Goya’s massa-executie op ‘3 mei 1808’ blijft alleen een geheimzinnige plas bloed over. En nu de paniekerige schipbreukelingen op Géricaults ‘Vlot van de Medusa’ weg zijn, denk je dat ze allemaal in zee zijn beland. Waardoor zijn nieuwe versie plots een morbide metafoor wordt voor de huidige bootvluchtelingencrisis.\n\nZelf noemt Ballester zijn fotobewerkingen ‘metaforen voor de eenzaamheid’. Maar in eerste instantie voelen ze toch aan als een mindfuck met ons collectief geheugen: in het beste geval herken je de originelen, toch doen ze je twijfelen. Waardoor je er met nieuwe ogen naar kijkt. En misschien details opmerkt die je nooit eerder zag.\n\nSchermvullende weergave ‘Het wonder van Sint-Hugo in de refter’, Francisco de Zurbarán (1), 1630-1635 en José Manuel Ballester (2).\n\n‘Toen ik deze reeks in China toonde, bleken veel toeschouwers de originele meesterwerken niet te kennen. Daardoor doken ze op een andere manier in de betekenis van mijn beelden. Onverwacht, maar wel interessant’, zegt Ballester. ‘Ik wil het onzichtbare zichtbaar maken. Niet alleen de verborgen ruimtes achter de figuren van Da Vinci of Bruegel. Maar ook het landschap dat als podium dient voor die personages. Wat me opvalt: zelfs zonder mensen of goden toont een werk zijn tijd.’\n\nGefotoshopte kunstgeschiedenis\n\nDe leemtes in de meesterwerken vulde Ballester zelf digitaal in: hij fotoshopte op de manier van Picasso, Vermeer en Giotto. Als een kunstvervalser probeerde hij hun huisstijl te playbacken. ‘Voor mij was het een grote uitdaging om mezelf in het hoofd van die topkunstenaars te verplaatsen’, zegt hij. ‘Ik wilde hun stijl reproduceren met respect en precisie. Deze reeks was ook de perfecte gelegenheid om hun werk diepgaand te begrijpen.’\n\nSchermvullende weergave ‘De verdrijving van de duivels uit Arezzo’, Giotto (1), ca. 1290 en José Manuel Ballester (2)\n\nBallester kleedde de greatest hits van de kunstgeschiedenis niet uit. Zijn selectie gebeurde rigoureus, zegt hij. ‘Elk werk gaat om de meest universele thema’s waar de mensheid al eeuwen mee bezig is: religie, oorlog, macht en mythologie. Ze zijn nog relevant voor kijkers van nu.’\n\nSommige werken zien er zelfs plotseling modern uit. ‘Las Meninas’ van Diego Velázquez, geschilderd in 1656, lijkt zonder figuren plots een interieur van de Deense schilder Vilhelm Hammershøi uit pakweg 1905. En Da Vinci’s ‘Annunciatie’ heeft iets van een Magritte.\n\nCopyrightissues had Ballester nooit: de musea en kerken waar die schilderijen hangen, werkten vlot mee. ‘Het Prado, dat ‘Las Meninas’ heeft, geloofde van meet af aan in mijn project. Zij bezorgden me de digitale files waarmee ik aan de slag kon. Ook het Museo Reina Sofia en zelfs de Banco Santander stelden beelden van hun topwerken ter beschikking. Belangrijk: ik reproduceer die meesterwerken altijd op exact dezelfde grootte. Alsof het een voorstudie is voor het uiteindelijke werk.’\n\nSchermvullende weergave ‘Las Meninas’, Diego Velázquez, 1656 en ‘Las Meninas’, José Manuel Ballester.\n\nDigitale kunst\n\nJosé Manuel Ballester ‘ontmenselijkt’ ook andere beelden. In zijn videokunstwerk ‘The Great Final’ - te bekijken op YouTube - wiste hij één voetbalteam uit een match van Real Madrid. Waardoor Cristiano Ronaldo en co. compleet nutteloos staan te dribbelen tegen niemand. Bij gebrek aan tegenstrever zijn de spelers hun eigen grootste vijand. Ze strijden tegen de leegte.\n\nDat werk en de reeks ‘Hidden Spaces’ doen sterk denken aan David Claerbouts ‘The Pure Necessity’: de Belgische videokunstenaar haalde Mowgli en alle dansende dieren uit het ‘Jungle Boek’ van Disney. Wat overbleef, was een tekenfilm over een troep dieren die doelloos en verveeld rondlopen. Zoals zovelen tijdens deze coronacrisis.\n\n‘Door het coronavirus moeten we alle fysieke contact vermijden. Net nu voelen we de nood aan direct contact. Social media en virtuele communicatie hadden dat proces van isolement, eenzaamheid en vervreemding al in gang gezet’, meent Ballester. ‘De straten waren al veel leger nog vóór het virus toesloeg. Nu zien we dat plots veel duidelijker.’\n\nSchermvullende weergave ‘De Annunciatie’, Leonardo da Vinci, 1472-1475.",Wat blijft van meesterwerken over zonder de personages?,nl
7961,"De kans is groot dat pakketreizen, onder meer door lagere brandstofkosten en goedkopere hotelkamers, het komende jaar goedkoper worden, stelt reisorganisator TUI.\n\nTUI, de grootste Belgische touroperator, verwacht dat de prijzen voor reizen de komende seizoenen niet zullen stijgen, eerder integendeel. Dat heeft met meerdere factoren te maken, zoals de beperktere vraag voor vele bestemmingen en lagere brandstofprijzen.\n\nWaarschijnlijk zal de reiziger volgend jaar voor dezelfde reis minder betalen of zich een aantal extra’s kunnen veroorloven binnen hetzelfde budget. Piet Demeyere Woordvoerder van TUI Belgium\n\n'Waarschijnlijk zal de reiziger volgend jaar voor dezelfde reis minder betalen of zich een aantal extra’s kunnen veroorloven binnen hetzelfde budget', zegt Piet Demeyere, de woordvoerder van TUI Belgium. De touroperator reageert zo op concurrent Sunweb, dat een prijsgarantie aankondigde op al geboekte reizen met vertrek vanaf 8 juni. Klanten die boekten bij de Sunweb Group (Sunweb, Eliza was here en Totally) kunnen voor dezelfde prijs binnen het jaar dezelfde vakantie boeken.\n\nCoronavoucher\n\nDat kan met de coronavoucher, een bon ter waarde van het bedrag van de geannuleerde reis of het voorschot dat al betaald werd. Als de hotels of de vluchten duurder worden, blijft het oorspronkelijke tarief van kracht. Ook eventuele vroegboekkortingen gaan niet verloren. 'Als de prijzen dalen, kunnen de reizigers hun coronavoucher gebruiken en het verschil terugvragen', zegt Tim Van den Bergh van Sunweb Group.\n\nReizigers kunnen met de bon ook een andere vakantie boeken. In dat geval zijn wel de jongste tarieven van kracht. Wie de voucher na een jaar niet gebruikt heeft, kan een volledige terugbetaling krijgen.\n\nHet is moeilijk te voorspellen hoe de prijs van vliegtuigtickets en hotelkamers zullen evolueren als er omwille van social distancing bijvoorbeeld minder reizigers op een vliegtuig of in het restaurant van een hotel worden toegelaten. Jeroen Decroos Managing director Pegase\n\nOok TUI biedt coronavouchers aan waarmee de klant dezelfde of een andere reis kan boeken op een latere datum. Voor wie nog niet onder de geannuleerde afreisperiode valt (vertrek vanaf 8 juni) en dus moet afwachten of zijn reis doorgaat of niet, geldt de omruilgarantie tot 31 augustus: deze laat de reiziger toe tot zeven dagen voor vertrek te beslissen zijn boeking om te zetten naar een reis op latere datum (met volledige keuzevrijheid en een totaalprijs die zelfs tot 40 procent lager mag zijn).\n\nDeze omboeking gebeurt zonder wijzigings- of administratiekost. Alle eerdere vroegboekvoordelen zoals gratis bagage of luchthavenvervoer blijven behouden.\n\nVeiligheid\n\nOok Pegase, sinds de afsplitsing van het failliete Thomas Cook de grootste onafhankelijke Belgische touroperator in het premiumsegment, hanteert die flexibiliteit voor omboeking. Voor reizen die uiteindelijk goedkoper uitvallen, wordt het verschil terugbetaald.",TUI verwacht dat reizen goedkoper wordt,nl
7962,"Ook het verhuurplatform Airbnb lijdt fors onder de coronacrisis. Het schrapt een kwart van zijn jobs.\n\nTot voor kort leek Airbnb de hele hotelbusiness overhoop te halen en leek het succes van dit icoon van de deeleconomie niet te stoppen. Vandaag blijkt het al even kwetsbaar als de rest van de wereldwijde toeristische sector.\n\n11 mei is de laatste werkdag van 1.900 werknemers van een de meeste vernieuwende bedrijven van het voorbije decennium. Brian Cheskey, de CEO van Airbnb, heeft hen dinsdag met een e-mail het slechte nieuws gebracht.\n\n'We beleven gezamenlijk de zwaarste crisis van ons leven, en toen het virus zich begon te ontplooien, kwamen alle reizen tot stilstand. Alle takken van Airbnb werden zwaar getroffen. De omzet zal dit jaar minstens de helft lager liggen dan in 2019.'\n\nGemiste beursgang\n\nDe start-up uit San-Francisco, met vandaag bijna 8.000 medewerkers wereldwijd, haalde vorige maand nog 1 miljard dollar op, maar moest door de gemiste beursgang dramatisch in de kosten snijden. Volgens Cheskey zal het bedrijf wel overleven, 'maar de crisis waar het bedrijf door moet zal niet tijdelijk of van korte duur zijn'.\n\nWe zullen overleven, maar deze crisis zal niet tijdelijk of van korte duur zijn. Brian Chesky CEO van Airbnb\n\nDaarom moet het mes in het personeelsbestand en wordt op de kernactiviteiten gefocust. De expansie in transport wordt on hold gezet en de investeringen in hotels en luxereizen beperkt.\n\nVoor de crisis waren de kosten van Airbnb sterk opgelopen tot meer dan 5 miljard dollar. Het was de bedoeling daarmee inkomsten te genereren om het bedrijf extra gewicht te geven in de aanloop naar de geambieerde beursgang in het voorjaar die een blockbuster moest worden. De coronacrisis haalde die plannen onderuit.\n\nRoots",Airbnb schrapt een kwart van zijn jobs,nl
7963,"Cybercriminelen maken gestolen bedrijfsdata steeds vaker publiek om de druk om te betalen op te voeren. Belgische bedrijven zijn kwetsbaar voor dergelijke afpersing.\n\nAls u straks in de boulevardpers smeuïge verhalen leest over celebrity's als Lady Gaga, Drake of Madonna, heeft u dat mogelijk te danken aan een groep hackers. Zij braken recent in op het netwerk van het New Yorkse advocatenkantoor Grubman Shire Meiselas & Sacks, dat veel sterren onder zijn cliënteel heeft. De hackers gingen naar eigen zeggen aan de haal met 756 gigabyte aan vertrouwelijke documenten.\n\nHet gaat om een aanval met ransomware, kwaadaardige software die de bestanden van het slachtoffer versleutelt. De bestanden worden pas vrijgegeven als het slachtoffer een bedrag overmaakt aan de hackers. Steeds vaker voeren de aanvallers de druk op door de data beetje bij beetje te laten uitlekken.\n\nPink\n\nOok de hackers van het New Yorkse advocatenkantoor plaatsten een selectie van hun buit online. Betaalt het kantoor de gevraagde 42 miljoen dollar niet, dan dreigen ze ermee meer informatie te publiceren. Het is het virtuele equivalent van de afgesneden pink die ontvoerders vroeger wel eens durfden op te sturen om de druk om losgeld te betalen op te voeren.\n\n1.509 CYBERAANVALLEN 1.509 Belgische bedrijven gebruikten vorig jaar de online tool ID Ransomware, wat betekent dat ze het slachtoffer waren geworden van een ransomware-aanval.\n\nOok in ons land dook onlangs een geval op van die praktijk, die experts bestempelen als ‘double extortion’ of dubbele afpersing. De hackersgroep Maze kon data bemachtigen van het Belgische accountancykantoor HLB Belgium en plaatste een deel daarvan op een publieke website.\n\nVoorlopig spreken experts nog niet van een algemene trend in ons land. ‘Maar de aangiftes liggen in ons land ook erg laag. Er is een groot ‘dark number’ van onbekende slachtoffers’, zegt de securityconsultant Tim Cools van de ICT-dienstverlener Ordina Belgium. ‘Belgische bedrijven zijn nog altijd veel slechter voorbereid op aanvallen dan bijvoorbeeld Nederlandse.’\n\nVruchtbaar\n\nCijfers uit de securitywereld geven aan dat ons land een vruchtbare bodem is voor ransomwareaanvallen. Volgens een onderzoek door het beveiligingsbedrijf Sophos werden vorig jaar 59 van de 100 ondervraagde Belgische bedrijven het slachtoffer van een ransomwareaanval. Alleen in India, Brazilië en Turkije werden meer bedrijven aangevallen. Slechts een kwart van de Belgische slachtoffers slaagde erin de aanval af te weren.",Cybercriminelen laten steeds vaker bewust data lekken,nl
7964,"Pexip onderscheidt zich van Zoom (foto) met een grotere focus op veiligheid en databescherming.\n\nHet Noorse videoconferentiebedrijf Pexip heeft zijn eerste beursdag in Oslo afgesloten met bijna 40 procent winst. Pexip speelt handig in op de zwakke plekken van bekende videobelplatformen.\n\nZoom, Teams, Hangouts of toch maar Skype? U herkent ongetwijfeld de discussies met vrienden en collega’s over welk platform nu het best geschikt is voor een online meeting of een virtuele aperitief.\n\nVeel IT-managers krabben zich echter in het haar door het plotse succes van videobellen. In veel organisaties worden verschillende platformen door elkaar gebruikt, wat de technische ondersteuning en de beveiliging niet eenvoudiger maakt. Ook voor videogesprekken met externe partijen is het zoeken naar een oplossing die voor iedereen werkt.\n\nDaarom verbaast het niet dat beleggers zo enthousiast zijn over Pexip. Het Noorse bedrijf bouwde een softwareoplossing (met de naam ‘Infinity’) die een brug kan slaan tussen allerlei bestaande systemen en platformen. Met de ‘middleware’ kun je met eender welk toestel en platform met anderen videobellen, via dezelfde herkenbare en intuïtieve interface.\n\nMercedes\n\nOok andere bedrijven, zoals het Amerikaanse BlueJeans, brengen zulke oplossingen op de markt. ‘Maar Pexip is wel een erg mooie app met zijn focus op gebruiksgemak en veiligheid. In autotermen noem ik het soms de Mercedes van het videobellen’, zegt Bjorn Heisterkamp van Dekom, dat bedrijven adviseert over videoconferentieoplossingen.\n\nDe Noren spelen goed in op de trend dat vergaderingen veel meer virtueel en van op verschillende locaties plaatsvinden. ‘Veel bedrijven werken nog met oudere videoconferentiesystemen, van merken als Tandberg of Polycom, en zoeken een oplossing waarmee ze ook calls kunnen opzetten met andere systemen en met webplatformen zoals Skype of Zoom', zegt Heisterkamp.\n\nVeiligheid\n\nPexip, in 2013 opgericht door ex-werknemers van de Amerikaanse netwerkreus Cisco en het Noorse Tandberg, heeft ook nog een andere troefkaart: zijn focus op databescherming en veiligheid. Gebruikers kunnen ervoor kiezen gesprekken niet via de publieke cloud, maar via eigen servers te laten verlopen.\n\n‘Het onderscheidt zich daarin van Zoom, dat zich toch wat misdragen heeft in de omgang met de Europese dataregels GDPR’, zegt Heisterkamp. Onlangs raakte bekend dat Zoom data van gebruikers zonder hun toestemming doorgaf aan Facebook, en dat het datacenters gebruikt in China. Enkele organisaties hebben hun werknemers zelfs verboden Zoom nog te gebruiken.\n\nToch is niet iedereen ervan overtuigd dat de middleware van Pexip een blijver wordt. ‘Ik verwacht dat ze enkele jaren een belangrijke rol spelen, maar dat hun oplossing op termijn minder relevant wordt’, zegt Kris Spruyt, general manager van de audiovisuele integrator BIS Econocom. ‘Cisco en Microsoft beheren vandaag twee van de belangrijkste platformen, Webex en Teams. Ze werken aan een directe interface, waardoor de tussenlaag van Pexip overbodig kan worden. Je ziet nu al dat hardwaremakers als Logitech of Crestron daar handig op inspelen: ze ontwerpen apparatuur die volledig compatibel is met Microsoft Teams.’\n\nImec\n\nMaar intussen is de Noorse software een goede oplossing om oudere systemen met elkaar te doen praten. ‘Het Leuvense onderzoeksinstituut Imec bijvoorbeeld gebruikt Pixep om de link te leggen tussen zijn Cisco-toestellen en Microsoft Teams, dat de standaardtool wordt voor de hele organisatie’, zegt Spruyt.",Noorse bruggenbouwer in videobellen knalt beurs binnen,nl
7965,"Signpost is de Belgische marktleider voor de digitalisering van de onderwijssector. Het wil uitgroeien tot een Europese speler.\n\nSignpost, de Belgische marktleider voor de digitalisering van de onderwijssector, haalt vers kapitaal en nieuwe investeerders aan boord. Dat moet helpen de Europese expansieplannen te versnellen.\n\nSignpost is marktleider in het aanleveren en het onderhoud van computers in het onderwijs. Het heeft een computerpark van meer dan 85.000 stuks en levert ook software aan scholen. Parallel ontwikkelde het het digitale leerplatform Wezooz. Dat biedt duizenden lesvideo's en oefeningen als aanvulling op de bestaande lesmethodes. Op termijn wil Signpost geen losse laptops meer verkopen, maar digitale boeken met een apparaat er kosteloos bij.\n\nTot nu toe groeide het bedrijf op eigen kracht. Maar nu komen ook externe investeerders aan boord. Dat gaat gepaard met een kapitaalinjectie van enkele miljoenen euro's. Het geld komt van vijf particuliere investeerders, onder wie Steven Buyse, de topman van het Brussels kantoor van de investeringsreus CVC, en Stefan Tournoy, de oprichter van de kledingwebwinkel Vente-Exclusive. Ook Xavier Dewulf (CEO van de energiegroep G&V), Frederic Van den Weghe (van de vastgoedinvesteerder Amavi) en Janwillem Naesens (topman van het investeringsfonds Droia) leggen geld op tafel.\n\nHet is niet bekend hoe groot de kapitaalronde is. Een deel van het geld dient om de vier initiële aandeelhouders, onder wie CEO Arne Vandendriessche, deels uit te kopen. Ze blijven evenwel aan boord, zowel financieel als operationeel. Buyse, Tournoy en PMV komen in de raad van bestuur. De publieke investeringsmaatschappij verstrekte Signpost eind 2019 een achtergestelde lening van 1,5 miljoen.\n\nEuropa\n\nSignpost breidde zijn actieterrein vorig jaar uit naar Duitsland, Spanje en Frankrijk, maar kijkt al verder. 'We hebben dit jaar deals afgesloten en draaien significante omzetten in Spanje en Frankrijk', zegt Vandendriessche. 'De Belgische onderwijsrecepten worden er gesmaakt en vind je daar niet. We willen nu snel groeien tot een volwaardige Europese speler.'\n\n25 miljoen Omzet Signpost realiseerde vorig jaar 25 miljoen omzet, een groei van bijna 50 procent.\n\nHet IT-bedrijf ziet onder meer opportuniteiten voor zijn streamingplatform Academic Software, een soort Netflix voor het onderwijs. Het platform telt al ruim 300.000 betalende gebruikers. Bijna alle hogescholen en een groot deel van de Vlaamse en Franstalige universiteiten zijn er klant, alsook een pak Vlaamse secundaire scholen.",Marktleider digitaal onderwijs tankt enkele miljoenen bij,nl
7966,"Terwijl het zijn economische groeidoelen tijdelijk loslaat, vergroot China meer dan ooit zijn greep op Hongkong. 'We moeten stabiliteit en veiligheid verzekeren.'\n\n'Nu en de komende tijd staan China uitdagingen te wachten zoals nooit tevoren.' Met bedrukt gemoed opende premier Li Keqiang vrijdag het jaarlijkse Nationaal Volkscongres. Zijn baas, Xi Jinping, mag zichzelf dan geboetseerd hebben tot de machtigste Chinese leider sinds Mao Zedong, de handelsoorlog met de Verenigde Staten en zware onlusten in Hongkong hebben het communistische regime forse tegenwind bezorgd. En dan barstte ook nog eens de coronapandemie los.\n\n9 miljoen Chinese jobs China wil dit jaar 9 miljoen nieuwe jobs creëren, en de werkloosheidsgraad op 6 procent houden.\n\nToch is de immer strak geregisseerde bijeenkomst van het parlement meer dan ooit een poging 's lands eenheid en veerkracht te etaleren, althans voor de buitenwereld. Volgens Li is de medische strijd met het coronavirus alvast uitgedraaid op een 'klinkende overwinning'. Al ligt de ware dodentol vermoedelijk een pak hoger dan de 4.600 officiële slachtoffers, en sluimert intern de kritiek dat Xi aanvankelijk grote fouten maakte in de aanpak van de gezondheidscrisis.\n\nGeen groeidoel\n\nExemplarisch voor de enorme economische crisis is dan weer dat China voor het eerst in drie decennia geen groeidoelstelling voor dit jaar formuleert. 'Zo kunnen we ons erop concentreren dat we stabiliteit en veiligheid verzekeren', aldus Li.\n\nVermoedelijk stevent 's werelds tweede economie af op de zwakste groei sinds 1976. De industriële productie komt maar traag weer op gang, de consumptie keldert en de mondiale coronarecessie doet de export vanuit de fabriek van de wereld sterk afnemen.\n\n'Chinese Droom'\n\nAls antidotum kondigde Li voor zo'n 4.000 miljard yuan (500 miljard euro) stimulus aan, ongeveer 4 procent van het bruto binnenlands product (bbp). Het begrotingstekort loopt op van 2,8 tot 'minstens 3,6 procent'. Zo poogt Peking dit jaar alsnog 9 miljoen jobs te creëren en de werkloosheidsgraad op 6 procent te houden. Officieel althans, want de miljoenen arbeidsmigranten die sinds de coronacrisis naar het platteland vluchtten, worden niet meegeteld.\n\nZonder groeidoel kunnen we er ons op concenteren dat we stabiliteit en veiligheid verzekeren. Li Keqiang Chinese premier\n\nZo komt ietwat de klad in het sociaal contract dat de communistische apparatsjiks sloten met hun volk, waarbij toenemende welvaart beloofd wordt in ruil voor een stilzwijgende aanvaarding van een almaar autocratischer regime. Eigenlijk had 2020 een jubeljaar moeten zijn voor Xi's 'Chinese Droom'. Op dit Volkscongres wilde hij het einde van extreme armoede in China uitroepen. En vieren dat 's lands bbp in tien jaar tijd verdubbeld is. Ook die politieke doelen lijken tijdelijk losgelaten te worden.\n\nHongkong\n\nDat in coronatijden zelfs het budget voor het Volksbevrijdingsleger met slechts 6,6 procent toeneemt, ook al het laagste cijfer in decennia, betekent evenwel niet dat China zijn militaire ambities en zin voor centraal gezag laat varen. Integendeel.\n\nDat China, zoals donderdag al uitlekte, de semi-autonome stadstaten Hongkong en Macau een nationale veiligheidswet oplegt, is niet minder dan historisch. Elke vorm van opruiing, separatisme en buitenlandse inmenging worden er gebannen. Ordetroepen uit het vasteland zouden voor het eerst echt openlijk in Hongkong kunnen optreden. En het volksprotest, dat het voorbije jaar steeds luider de Chinese inmenging aanklaagde en Xi forse imagoschade berokkende, harder counteren.\n\nDaarmee wordt gevreesd voor het einde van het adagium 'een land, twee systemen', dat gold sinds de Britse kolonie in 1997 weer Chinees grondgebied werd. Vrijheden die niet gelden op het vasteland, dreigen uitgehold te worden. Maar of dat productief is?\n\nKapitaalvlucht\n\nHet straatprotest laat weer op, de internationale kritiek neemt toe en de zorgen van het bedrijfsleven vergroten. De beurs van Hongkong sloot vrijdag 5,6 procent in het rood. Dankzij zijn speciaal statuut kon de stadstaat uitgroeien tot een van de grootste financiële centra ter wereld, en een toegangspoort voor internationale investeerders tot het minder toegankelijke Chinese vasteland. Als veel vrijheden wegvallen, dreigt ook een kapitaalvlucht en een braindrain.\n\nTemeer omdat de VS al langer stellen hun aparte handelsregime voor Hongkong te annuleren als Peking er te veel de plak zwaait. Vrijdag bereidden de Republikeinen van president Donald Trump en Democraten alvast sancties voor tegen Chinese overheidsfunctionarissen en instellingen die de veiligheidswet uitvoeren.\n\nEn zo ontstaat een nieuw front in de koude oorlog tussen 's werelds grootste twee economieën, na hun handelsoorlog, tegengestelde visies op Taiwan en Trumps aanklacht dat China de coronacrisis op de wereld losliet. Een zomer van ongenoegen wordt voorspeld, waarvan niemand echt beter wordt.\n\nHonderdste verjaardag",Stabiliteit meer dan ooit Chinese ordewoord,nl
7967,"Het advieskantoor HLB Belgium is de voorbije dagen het slachtoffer geworden van een aanval met ransomware. Daarbij zijn data uitgelekt.\n\nDe aanval op HLB Belgium werd eerst gemeld door de nieuwssite ITWire en werd aan De Tijd bevestigd door managing partner Patrick Van Impe. ‘We nemen deze cyberaanval zeer ernstig en betreuren dat dit kon gebeuren’, zegt hij.\n\nRansomware of gijzelsoftware is malware die bestanden op het netwerk versleutelt, zodat gebruikers ze niet meer kunnen openen. De aanvallers vragen vervolgens meestal losgeld aan het slachtoffer in de vorm van bitcoins of een andere digitale munt.\n\nHet slachtoffer, HLB Belgium, verkoopt juridische en financiële diensten zoals accountancy, audits, juridisch en fiscaal advies. Met zowat 90 werknemers is het een middelgrote speler. HLB Belgium heeft vestigingen in Kortrijk, Luik, Charleroi, Brussel en Antwerpen.\n\nDatalek\n\nVolgens Van Impe bleef de schade als gevolg van de aanval beperkt. ‘In samenspraak met onze IT-partners hebben we onmiddellijk maatregelen getroffen om de impact voor onze medewerkers en zakenpartners zo veel mogelijk te beperken. De restore van gescande data is met succes gerealiseerd en de systemen zijn opnieuw operationeel’, zegt hij.\n\nToch kon niet voorkomen worden dat vertrouwelijke data zijn uitgelekt. De hackers plaatsten een bestand online van ongeveer 70 megabyte met vertrouwelijke mails, zakelijke contracten en andere documenten. De cybercriminelen doen dat doorgaans om te bewijzen dat ze de data van het bedrijf in handen hebben gekregen, om vervolgens te dreigen dat ze meer data zullen lekken als er niet betaald wordt.\n\n'Als HLB niet betaalt, zullen andere gestolen data ook gepubliceerd worden, waarschijnlijk in schijven om de druk geleidelijk op te voeren', zegt specialist Brett Callow van securitybedrijf EMSI Soft. HLB Belgium zelf spreekt in een reactie aan De Tijd van een ‘minimale dataset’ die is uitgelekt. De bedrijven die bij het lek betrokken zijn, werden allemaal op de hoogte gebracht.",Accountingfirma HLB Belgium getroffen door ransomware,nl
7968,"De Amerikaanse president Donald Trump trekt zijn land terug uit het Open Skies-verdrag omdat Moskou dat zou schenden. Tien Europese landen 'betreuren' de beslissing.\n\nNadat Trump in 2018 al het nucleair akkoord met Iran opgezegd heeft en in 2019 het verdrag over de middellangeafstandsraketten verscheurd heeft, is dit het derde internationale militaire verdrag dat de Amerikaanse president opblaast.\n\nHet 'Open Skies'-verdrag werd in 1992 ontworpen om de relaties tussen de NAVO en het toen nog bestaande Warschaupact te verbeteren. In 2002 werd het getekend door 35 landen. Het verdrag staat ongewapende observatievluchten boven het grondgebied van het andere 'blok' toe.\n\nHeronderhandelen\n\nDe VS en Rusland beschuldigen elkaar er al geruime tijd van dat ze het verdrag schenden. Voor de Russen liggen sommige dingen gevoelig, zoals vluchten boven de enclave Kalingrad. Trump sluit de deur niet voor heronderhandelingen. 'Ik denk dat ze (de Russen, red.) zullen terugkomen om te heronderhandelen als wij ons terugtrekken', luidt zijn stelling.\n\nDe Russen zullen terugkomen om te heronderhandelen. Donald Trump Amerikaanse president\n\nMoskou betreurt de Amerikaanse beslissing. 'De terugtrekking uit dit akkoord betekent niet alleen een serieuze slag voor de grondvesten van de Europese veiligheid, maar ook voor de bestaande militaire instrumenten en de essentiële belangen van de bondgenoten van de VS', verklaarde viceminister van Buitenlandse Zaken Alexander Grushko.\n\nMoskou liet verstaan voorlopig wel in het akkoord te blijven. Rusland blijft bereid te onderhandelen over de punten die de VS dwarszitten, maar de Russen willen dan ook de kwesties waarmee zij worstelen bespreken.\n\nIn een reactie betreuren tien Wast-Europese landen, waaronder België, de terugtrekking van de Amerikanen uit het verdrag. De NAVO houdt een spoedvergadering over de situatie. Bij het opblazen van het verdrag over de middellangeafstandsraketten betreurde de militaire verdragsorganisatie eveneens de Amerikaanse demarche. Sindsdien poogt de alliantie de VS weer aan tafel te krijgen, voorlopig zonder gevolg.\n\nSTART-verdrag\n\nDe opzegging van de internationale verdragen is een opstapje naar de heronderhandeling van het START-verdrag over nucleaire langeafstandsraketten. Dat akkoord loopt eind januari 2021 af. Dat is vlak na de inauguratie van de volgende Amerikaanse president. Trump rekent op een nieuw mandaat.\n\nDe opzegging van de internationale verdragen is een opstapje naar de heronderhandeling van het START-verdrag over nucleaire langeafstandsraketten. Dat akkoord loopt eind januari 2021 af.\n\nVolgens de Amerikaanse zakenkrant The Wall Street Journal moet een nieuwe onderhandelaar gesprekken aanknopen met Rusland en China over een aangepast akkoord. Het dagblad vernam dat Marshall Billingslea namens de VS een voorstel op tafel gaat leggen om een nieuwe deal over de kernkoppen in de VS, Rusland én China af te sluiten.\n\nBillingslea is vorige maand aan zijn opdracht begonnen en heeft al contacten gelegd met de Russische tegenpartij. De gesprekken zullen plaatsvinden in Wenen.",Trump gooit opnieuw internationaal verdrag in de prullenmand,nl
7969,"Corilus is de Belgische marktleider in IT-diensten voor (tand)artsen, apothekers en opticiens.\n\nHet investeringsfonds AAC verkoopt Corilus, de voormalige softwarepoot van Fagron, aan zijn sectorgenoot Gilde. De prijs van de transactie is niet bekend.\n\nCorilus is de Belgische marktleider in IT-diensten voor (tand)artsen, apothekers en opticiens. Het Nederlandse investeringsfonds AAC Capital legde vijf jaar geleden de hand op de IT-poot van Fagron voor 77 miljoen euro. De daaropvolgende jaren versterkte het bedrijf zich via meerdere overnames.\n\nAAC besliste midden vorig jaar dat de tijd rijp was om het Gentse bedrijf weer in de etalage te zetten. De deal werd zopas beklonken: het investeringsfonds Gilde Buy Out koopt het bedrijf voor een niet gespecifieerde prijs. Volgens meerdere bronnen was ook HG Capital - onder meer eigenaar van de internetgroep Combell - in de running.\n\nBeperkt aanwezig\n\nAAC Capital - de voormalige private-equitypoot van ABN AMRO (tot 2007) - heeft na de verkoop van Corilus nog één Belgisch bedrijf in portefeuille: de IT-dienstenverlener Savaco. Ook Salad Signature, een producent van gekoelde salades, is deels Belgisch. AAC kocht het bedrijf destijds van Gilde. Het fonds was ook even eigenaar van de West-Vlaamse zuiveringsspecialist Desotec. Die werd voor een stevige prijs doorverkocht aan EQT, het investeringsvehikel van de Zweedse familie Wallenberg.\n\nCorilus wordt het tweede Belgische bedrijf in de huidige portefeuille van Gilde Buy-Out naast de verkoper van voorschriftvrije geneesmiddelen en gezondheidsproducten Oystershell. Enkele maanden geleden verkocht het Gilde-fonds de uitzendgroep Agilitas (de voormalige t-groep) aan zijn Franse sectorgenoot Proman. Gilde behield wel een minderheidsbelang in het nieuwe geheel.",Investeringsfonds Gilde koopt ex-softwarepoot Fagron,nl
7970,"Een toestel van de maatschappij Pakistan International Airlines (PIA) stortte vrijdag neer in een residentiële wijk van Karachi.\n\nEen passagiersvliegtuig met ruim 100 mensen aan boord is vrijdag neergestort in een woonwijk in de Pakistaanse stad Karachi. De crash gebeurde toen het toestel wilde landen op een vliegveld bij de stad.\n\nDe oorzaak van de vliegramp is nog niet bekend. Het gaat om een toestel van Pakistan International Airlines, een Airbus 320 die was vertrokken uit de Pakistaanse stad Lahore. 'Het vliegtuig PK 8303 met 99 passagiers en acht bemanningsleden is neergestort', zei een woordvoerder van de nationale luchtvaartmaatschappij.\n\nHet Pakistaanse leger heeft het gebied afgezet en is ter plaatse om hulp te bieden. De lokale tv-zender Geo toont beelden van de plek, een dichtbevolkt gebied. Ambulances proberen zich een weg te banen door de straten, een dikke zwarte rookwolk hangt boven de plek van de rampsite. Gewonde mensen worden uit het puin van ingestorte huizen gehaald.",Passagiersvliegtuig neergestort in Pakistan,nl
7971,"Mark Vanlook wordt als CEO van DronePort vervangen door Kris Van den Bergh, de man achter het softwarebedrijf Aviovision.\n\nDronePort, gevestigd op de oude militaire luchthaven van Brustem bij Sint-Truiden, is de belangrijkste incubator voor dronetechnologie in ons land. De organisatie, die in handen is van de investeringsmaatschappij LRM en regionale overheden en investeerders, biedt dronebedrijven een campus en luchtruim om toepassingen uit te testen.\n\nSchermvullende weergave Kris Van den Bergh, de nieuwe CEO van DronePort.\n\nDe incubator opende in december 2018 de deuren onder leiding van Mark Vanlook, een Limburgse ondernemer die al sinds 2014 voorzitter is van de Europese dronelobbygroep EUKA. De verwachte doorbraak van dronetoepassingen bleef de voorbije maanden echter uit.\n\nVeel opdrachtgevers experimenteerden wel, maar stelden grote investeringen uit in afwachting van een eengemaakte Europese regelgeving en een duidelijker zicht op het potentiële rendement. De coronacrisis dreigt de jonge sector opnieuw klappen te geven.\n\nSabena\n\nMet Van den Bergh als nieuwe CEO maken de aandeelhouders een duidelijker keuze voor een ondernemersprofiel. ‘Zijn opdracht is de dronecampus in Sint-Truiden naar een internationaal niveau te tillen’, klinkt het.\n\nVan den Bergh is lijnpiloot en haalde een diploma aan de Harvard Business School. Na het faillissement van Sabena belandde hij bij Airbus in Toulouse als verantwoordelijke voor de opleiding voor het A380-toestel. Nadien nam hij samen met een vennoot de Sabena Flight Academy over, die in 2008 werd verkocht.",Wissel aan top bij Limburgse drone-incubator,nl
7972,"Egbert Lachaert wordt met 61 procent van de stemmen de nieuwe voorzitter van de Vlaamse liberalen. Zijn politieke loopbaan startte twintig jaar geleden.\n\nDe Oost-Vlaming kreeg 9.784 stemmen, terwijl de Oostendse burgemeester Bart Tommelein het met 4.768 stemmen (29,7%) moest doen. Bij de andere kandidaten kreeg Els Ampe 1.172 stemmen, ofwel 7,31 procent. Stefaan Nuytten tot slot haalde 307 stemmen, ofwel 1,92 procent.\n\nDaarmee komt de 42-jarige Lachaert op het hoogtepunt van een politieke carrière die twintig jaar geleden met de rem op begon. In 2000, toen hij in Gent net was afgestudeerd als jurist, werd hij verkozen in de gemeenteraad van Merelbeke. Hij kon echter niet zetelen omdat zijn vader, toenmalig Vlaams Parlementslid Patrick Lachaert, ook verkozen was en zijn zitje opnam.\n\nAdvocatuur\n\nBovendien speelde iets anders. Zijn vader drong erop aan dat hij eerst de advocatuur in ging, bij het kantoor van professor arbeidsrecht Willy van Eeckhoutte. Dat was belangrijk, vond Patrick Lachaert, omdat je in de politiek maar echt onafhankelijk bent als je eerst zelf je boterham verdient. Zo niet heeft de partijleiding je in de greep. Ze kan beslissen over je inkomen door je een zo goed als onverkiesbare plaats op de lijst te geven.\n\nZijn vader drong erop aan dat hij eerst de advocatuur inging, omdat je in de politiek maar echt onafhankelijk bent als je zelf je boterham verdient.\n\nToch kriebelde de politieke microbe toen al. In 1999 werd hij als laatstejaarsstudent rechten nationaal voorzitter van het Liberaal Vlaams Studentenverbond. Drie jaar later was hij een van de oprichters van de denktank Liberales. Het was een tijdperk waarin de politieke hemel blauw kleurde. De Vlaamse liberalen waren voor het eerst de grootste partij in de Kamer geworden, met 23 zetels. Met Guy Verhofstadt leverden ze de eerste liberale premier sinds 1938. In andere landen, zoals het VK van Tony Blair, hadden zelfs de socialisten delen van het liberale gedachtegoed omarmd.\n\nNaarmate zijn advocatencarrière van wal stak, ging het met de liberalen bergaf. De tweede regering-Verhofstadt was maar een schim van de eerste en daarna namen de christendemocraten de Zestien weer over. Al tijdens het beruchte congres over het migrantenstemrecht in 2004 vond Lachaert dat Open VLD moest overwegen de regering te verlaten. Niet wegens die migrantenkwestie, maar omdat de sociaal-economische resultaten zo pover waren geworden.\n\nTegenkandidaat\n\nZo bleef de politieke microbe kriebelen. In 2007 werd hij gemeenteraadslid in Merelbeke. In 2008 overwoog hij met enkele jongeren - onder wie Mathias De Clercq, Alexander De Croo, Philippe De Backer en Jean-Jacques De Gucht - om vanuit de liberale jongeren een tegenkandidaat voor Bart Somers in de voorzittersrace te laten stappen. Maar tijdens dat overleg - in de kelder van Karel De Gucht in Berlare - bleek dat ze te laat waren om dat te doen.\n\nIn 2008 overwoog Lachaert met enkele jongeren een tegenkandidaat voor Bart Somers aan de voorzittersverkiezingen te laten meedoen.\n\nToen Somers na de verkiezingen van 2009 als voorzitter opstapte, was Lachaert achter de schermen een van de jongeren die De Croo steunden om de sprong naar de politiek te maken. Ditmaal lukte het wel, al ging De Croo uiteindelijk zijn eigen weg en werd hij partijvoorzitter met Patricia Ceysens en Vincent Van Quickenborne als running mates.\n\n2012, het jaar waarin zijn vader overleed, werd een kanteljaar voor Lachaert. Hij stoorde zich almaar openlijker aan de partijtop, die zich op de trappen in het Vlaams Parlement als een man achter de kandidatuur van Gwendolyn Rutten schaarde. Er is een tegenkandidaat nodig, schreef hij in een opiniestuk. 'Desnoods doe ik het zelf.'\n\nWe moeten de geloofwaardigheid herstellen, zodat de partij ook doet wat ze zegt. Egbert Lachaert in 2012\n\nDat deed hij uiteindelijk. ‘Als ik zie in welke richting mijn partij gaat, kan ik niet langer aan de zijlijn blijven staan’, zei hij toen. ‘We moeten de geloofwaardigheid herstellen, zodat de partij ook doet wat ze zegt.’ Hij vond dat Open VLD deels kapot geregeerd was, na twaalf jaar samen te besturen met de PS. En hij deed de trapfoto na, maar dan met partijmilitanten.\n\nParlement\n\nLachaert haalde vanuit het niets 40 procent van de stemmen. Hij werd dan wel geen voorzitter, maar niemand kon daarna nog om hem heen. Eind 2012 werd hij schepen en OCMW-voorzitter in Merelbeke, in 2013 Vlaams Parlementslid, in 2014 volksvertegenwoordiger in de Kamer. Het Nieuwsblad, dat punten geeft aan parlementsleden, bekroonde hem tot de beste volksvertegenwoordiger van die legislatuur.\n\nAls voorzitter erft Lachaert een partij die nog twaalf zetels heeft in de Kamer, de helft van toen hij zijn allereerste stappen in de politiek zette.\n\nLachaert en Rutten hervonden na de felbevochten campagne van 2012 een modus vivendi, al duurde het een jaartje voor dat lukte. Na de verkiezingen van mei 2019 laaiden de spanningen opnieuw op, toen de partijtop begon warm te lopen voor een paars-groene regering zonder de N-VA. Samen met Van Quickenborne leidde hij het verzet daartegen. Volgens Lachaert kwam het voortbestaan van Open VLD in het gedrang, als de partij op dat moment meegestapt was in de - qua inkomsten niet becijferde - voorstellen van PS-voorzitter Paul Magnette.\n\nGenadeloze analyse\n\nEen grote verrassing was het daarom niet dat hij zich drie maanden geleden kandidaat stelde om voorzitter van Open VLD te worden. Zijn analyse over de partij is even genadeloos als toen. ‘Heel veel mensen weten niet meer waarvoor we staan’, zei hij in februari in een interview met De Tijd.","Egbert Lachaert, de man die niet aan de zijlijn kon blijven staan",nl
7973,"Donderdag om 12 uur kon u opnieuw live chatten met een CEO. Deze keer was dat Guillaume Boutin, de nieuwe topman van Proximus.\n\nEind november werd Guillaume Boutin gepromoveerd tot CEO van Proximus. De baas van de consumentendivisie is de opvolger van Dominique Leroy die begin september vertrok.\n\nBoutin maakte pas in 2017 de overstap van het Franse zakenleven naar Proximus. Hij is de eerste buitenlander aan het hoofd van Proximus, sinds de Nederlander Bessel Kok in 1995. Boutin zou naar verluidt al vrij goed Nederlands begrijpen.\n\nDe Fransman had eind maart zijn eerste afspraak met beleggers tijdens de analistendag, die weliswaar volledig digitaal moest verlopen. Boutin kondigde een versnelling van de investeringen aan in supersnel internet. In ruil komt er een dividendknip, een verkoop van activa en extra schulden.\n\nSinds begin dit jaar verloor het aandeel 25 procent, vooral als gevolg van de onzekerheid over de houdbaarheid van het dividend.",CEO Talks: Guillaume Boutin van Proximus,nl
7974,"De Amerikaanse president Donald Trump heeft donderdag aangekondigd dat de Verenigde Staten zich terugtrekken uit het Open Skies-verdrag, waarmee militaire bewegingen en wapenreducties kunnen worden geverifieerd van de landen die het verdrag ondertekenden.\n\n'Rusland heeft het verdrag niet nageleefd', verklaarde de Amerikaanse president. 'Zolang ze het niet naleven, trekken wij er ons uit terug.'\n\nHet internationale verdrag geeft landen de mogelijkheid ongewapende observatievluchten boven elkaars grondgebied uit te voeren, in een poging 'transparantie en vertrouwen' op te bouwen, zei een hoge functionaris.\n\nObservatievluchten\n\nHet verdrag, dat drie decennia geleden tot stand kwam, laat 34 landen, waaronder de VS en Rusland, toe dergelijke observatievluchten uit te voeren. Amerikaanse functionarissen zeggen dat Moskou Open Skies heeft geschonden door observatievluchten te blokkeren boven bepaalde gebieden, waaronder de Russische enclave Kaliningrad, en boven Russische legeroefeningen.\n\nRusland vindt dat de Amerikaanse terugtrekking uit het verdrag op een 'ongegrond' voorwendsel steunt, want Rusland heeft het akkoord niet geschonden, zo reageerde een Russische hoge functionaris.\n\n'Dit is volkomen ongegrond', zei de directeur van de wapenbeheersingsafdeling van het Russische ministerie van Buitenlandse Zaken, Vladimir Yermakov, volgens het persbureau TASS.\n\n'Het is niet de eerste keer dat de VS de zaken proberen voor te stellen alsof Rusland iets schendt, als voorwendsel om uit wapenbeheersingsakkoorden te stappen', aldus Yermakov.\n\nEuropese veiligheid",Amerikanen trekken zich terug uit Open Skies-verdrag,nl
7975,"In ruil voor 9 miljard euro wil Duitsland een belang van 25 procent in de vliegmaatschappij Lufthansa, die in geldnood zit door de coronacrisis. Dat kan gevolgen hebben voor de onderhandelingen over de redding van Brussels Airlines.\n\nVolgens het Duitse weekblad Der Spiegel is de Duitse regering intern tot een akkoord gekomen in de delicate discussie over overheidssteun over Lufthansa. Nu de vliegmaatschappij door de wereldwijde luchtvaartcrisis 800 miljoen euro per maand ziet verdampen, kijkt het bedrijf naar de overheid voor redding. Tegenover die staatssteun, een bedrag van 9 miljard euro, staan participatie én inspraak van de regering: Duitsland wil een belang van 25 procent plus één aandeel van Lufthansa, en twee zitjes in de raad van bestuur.\n\nBondskanselier Angela Merkel bevestigde het nieuws woensdagavond, maar was schaars met commentaar. 'Een deal is nabij. Op dit moment zijn intensieve gesprekken aan de gang, heb geduld tot die voorbij zijn.'\n\nBinnen de Duitse regering was de afgelopen weken geen eensgezindheid over de deal. Bondsminister van Verkeer Andreas Scheuer en de Beierse premier Markus Söder (beide van CDU, de partij van Merkel) pleitten voor een stille participatie, zonder zetels in de raad van bestuur. Maar de SPD-fractie en minister van Financiën Olaf Scholz drongen aan op meer zeggenschap, zoals in personeelszaken of ecologische normen.\n\nInmenging\n\nVolgens het blad Der Spiegel is er nu dus een compromis, dat wordt voorgesteld aan Lufthansa. Het bedrijf stuurde vandaag nog een brief naar zijn personeel waarin overheidssteun 'dringend' genoemd werd. Tegelijk stond het weigerachtig tegenover inmenging van de staat. CEO Carsten Spohr vreesde dat concurrenten die ook overheidssteun krijgen meer vrijheid behouden. Daardoor zou Lufthansa een competitief nadeel hebben eens er weer vliegtuigen de lucht in mogen.",Duitse regering heeft akkoord over redding Lufthansa,nl
7976,"63 procent van de basisscholen en 81 procent van de secundaire scholen in Vlaanderen overwegen een uitbreiding van de heropstart als ze daarvoor de toelating krijgen. Het onderwijsveld zit daarover momenteel in overleg.\n\n63 procent van de Vlaamse basisscholen overweegt de heropstart van de scholen uit te breiden naar andere leerjaren als ze daarvoor groen licht krijgen. Dat blijkt uit een belronde van de Vlaamse Onderwijsinspectie bij een representatieve groep scholen. 19 procent gaat niet uitbreiden, 18 procent had op het moment van de ondervraging nog niet beslist.\n\nAls scholen uitbreiden, wordt in eerste instantie gekeken naar de derde kleuterklas. Liefst 89 procent geeft daaraan de voorkeur. In de tweede plaats wordt gedacht aan het vijfde leerjaar, met 66 procent voorkeur.\n\nOpvang\n\nHet onderwijsveld overlegt momenteel nog over een mogelijke uitbreiding. Het grote obstakel is de opvang, die 77 procent van de scholen zelf blijken te organiseren. Bijna de helft van de scholen (44 procent) werkt daarvoor niet samen met het lokale bestuur, hoewel dat volgens de draaiboeken wel kan.\n\nIn het secundair onderwijs speelt de opvangproblematiek niet. Daar geeft 81 procent van de scholen aan uit te breiden naar andere leerjaren als ze daarvoor het fiat krijgen. De voorkeurjaren liggen daar meer voor de hand, want de Nationale Veiligheidsraad had al beslist dat leerlingen van het tweede en het vierde middelbaar weer naar school kunnen.",Twee derde basisscholen wil heropstart uitbreiden,nl
7977,"De combinatie Virgin Media/02 onttroont BT als grootste telecomgroep in het Verenigd Koninkrijk.\n\nLiberty Global, de eigenaar van Telenet, en de Spaanse telecomgroep Telefonica fuseren hun Britse dochters Virgin Media en 02. De twee groepen zullen elk de helft van de nieuwe entiteit bezitten.\n\nDe deal hertekent de Britse telecommarkt en combineert de tweede grootste speler in breedband met de grootste mobiele speler. De combinatie creëert de grootste telecomspeler in het Verenigd Koninkrijk en het fusiebedrijf onttroont BT als grootste Britse telecomoperator.\n\n540 miljoen pond Synergieën De twee fusiepartners rekenen jaarlijks op 540 miljoen pond aan synergieën, dankzij kostenverlagingen en de integratie van de mobiele entiteit van Virgin Media (EE) in O2.\n\nDe transactie waardeert 02 aan 12,7 miljard pond (14,6 miljard euro) en Virgin Media aan 18,7 miljard pond (21,45 miljard euro). De nieuwe groep zal een omzet van 11 miljard pond kunnen voorleggen en 46 miljoen klanten tellen. De Ierse dochter van Virgin Media maakt geen deel uit van de deal.\n\nDe twee rekenen jaarlijks op 540 miljoen pond aan synergieën, dankzij een verlaging van de kosten en de integratie van de mobiele entiteit van Virgin Media (EE) in O2. De joint-venture belooft 10 miljard pond te investeren de komende vijf jaar.\n\nSchuldenberg\n\nTelefonica krijgt als onderdeel van de transactie ook 5,7 miljard pond cash binnen. Daarmee kan de Spaanse telecomgroep haar hoge schuldenberg afbouwen. Ze probeerde al een tijd van haar Britse dochter af te raken, maar de verkoop van 02 aan BT mislukte door een njet van de mededingingsautoriteiten en ook een beursintroductie lukte niet.\n\nHet is de vierde keer dat O2 van eigenaar verandert. Het werd oorspronkelijk opgericht als Cellnet binnen BT en vervolgens afgesplitst en geherlanceerd als MMO2. Telefonica kocht de mobiele speler in 2005 voor bijna 18 miljard pond.",Telecomfusie creëert nieuwe Britse marktleider,nl
7978,"De onrust in Hongkong dreigt weer op te laaien, nu China met een nieuwe wet zijn greep op de semi-autonome stadstaat wil verstevigen.\n\nVrijdag gaat in Peking, met maanden coronavertraging, het jaarlijkse Volkscongres van start, zeg maar het Chinese parlement. Donderdag raakte al bekend dat China Hongkong een nationale veiligheidswet zal opleggen, die elke vorm van opruiing, separatisme, verraad en buitenlandse inmenging verbiedt.\n\nHongkong ging in 1997 over van een Britse kolonie in een semi-autonome Chinese stadstaat. De vrees bestaat dat de regio op deze manier meer dan ooit onder de controle van het communistische vasteland komt en dat de relatieve vrijheden die er gelden nog verder uitgehold worden.\n\nEen land, twee systemen\n\nVoor Hongkong hanteert Peking al ruim twee decennia het adagium 'een land, twee systemen'. De facto heeft de stadstaat een eigen regering en een eigen grondwet. Officieel kan Peking op eigen houtje ingrijpen in Hongkong, met de nieuwe nationale veiligheidswet zou het voor het eerst sinds 1997 ook echt het Hongkongse parlement omzeilen.\n\nEen soortgelijke poging in 2003 leidde tot groot protest en werd uiteindelijk ingetrokken. Dit keer wacht ongetwijfeld nieuw verzet. Maar het geduld van Peking lijkt op te zijn.\n\nChinees volkslied\n\nVorig jaar wilde het Hongkongse bestuur, op verzoek van Peking, al een wet invoeren waardoor veroordeelden uitgeleverd konden worden aan het Chinese vasteland. Dat was het startschot voor maandenlange massale en vaak bloedige straatprotesten. De wet werd geschrapt, maar de roep om meer democratie en minder Chinese inmenging nam enkel toe.\n\nMet de nieuwe nationale veiligheidswet zou Peking voor het eerst sinds 1997 echt het Hongkongse parlement omzeilen.\n\nDoor de coronacrisis en de bijhorende maatregelen is het Hongkongse protest wat geluwd. Maar na het nieuws over de Chinese veiligheidswet klinkt op sociale media alvast de roep om donderdagavond opnieuw de straat op te trekken. Maandag werden betogers al uit het Hongkongse parlement ontzet, waar ze protesteerden tegen een wet die gebrek aan respect voor het Chinese volkslied strafbaar zou maken.\n\nFinancieel centrum\n\nOok internationaal dreigt de Chinese demarche veel kritiek te ontlokken en de 'Koude Oorlog' tussen Peking en de Verenigde Staten verder op te drijven. De VS hanteren een speciaal statuut voor Hongkong, waardoor het een veel gunstiger handelsregime geniet.\n\nMaar onlangs zette de Amerikaanse minister van Buitenlandse Zaken Mike Pompeo een rapport over de Hongkongse onafhankelijkheid on hold. Als de VS Hongkong even zwaar gaan belasten als het Chinese vasteland, waarmee ze een handelsoorlog uitvechten, dreigt de stadstaat zijn status te verliezen als een van de grootste financiële centra ter wereld.",China plant omstreden veiligheidswet voor Hongkong,nl
7979,"Het is nog altijd afwachten of de Duitse regering met 9 miljard euro voor Lufthansa over de brug komt. In een brief aan het personeel noemt Lufthansa de steun 'dringend'.\n\n'De vraag wanneer en in welke vorm de Duitse overheid Lufthansa wil helpen, wordt steeds dringender', klinkt het in de brief van de raad van bestuur van Lufthansa. De Duitse luchtvaartmaatschappij ziet maandelijks 800 miljoen euro in rook opgaan, omdat het gros van de vluchten door de coronacrisis geschrapt is. Begin mei verklaarde topman Carsten Spohr nog dat Lufthansa over circa 4 miljard euro cash beschikte om de crisis te trotseren.\n\n800 miljoen cashburn Lufthansa ziet maandelijks 800 miljoen euro aan cash in rook opgaan.\n\nMaar de onderhandelingen met de Duitse regering verlopen stroef. Het struikelblok in de gesprekken is de vraag of de overheid een belang van 25,1 procent in Lufthansa moet krijgen in ruil voor de financiële steun. Daarover is ook in de Duitse regering nog geen eensgezindheid, meldt het persagentschap Bloomberg.\n\nOm uit de impasse te raken circuleert nu een plan om de overheid via de uitgifte van nieuwe aandelen een belang van 9,3 procent te laten verwerven in Lufthansa, en tegelijk een converteerbare obligatie uit te geven. Dat zou de overheid later nog de kans bieden om het belang in Lufthansa op te drijven.\n\nConcurrentienadeel\n\nMaar Lufthansa staat weigerachtig tegenover staatsinmenging. De top van de luchtvaartmaatschappij vreest dat concurrenten, die ook overheidssteun krijgen, aan minder stringente eisen zullen worden onderworpen. Daardoor zou de Duitse maatschappij een competitief nadeel hebben.\n\nDe onderhandelingen gaan intussen verder, en volgens bronnen dicht bij het dossier is de kans reëel dat de gesprekken over het weekend worden getild.\n\nWachten op Berlijn\n\nDe onderhandelingen tussen Lufthansa en de Duitse overheid zijn ook belangrijk voor Brussels Airlines. De Belgische Lufthansa-dochter vraagt 290 à 300 miljoen euro staatssteun. Maar de Belgische regering stelt eveneens eisen. Ze wil zekerheid over de 'correcte uitvoering van een realistisch en toekomstgericht businessplan' voor Brussels Airlines. Maar verder dan vage beloftes is Lufthansa-baas Carsten Spohr nog niet gegaan.",Lufthansa noemt overheidssteun 'dringend',nl
7980,"In België is het eerste geval van corona in februari geregistreerd. Vandaag staat de teller op 55.791 geregistreerde besmettingen sinds het begin van de uitbraak. In dit dagelijkse geüpdatete overzicht bieden we u een handleiding bij de cijfers.\n\nHet aantal besmettingen in België steeg tot 56.511, gemiddeld blijft de stijging rond de 1 procent per dag hangen. Wil dat zeggen dat de lockdown zijn doel voorbijschiet? Neen, want we testen steeds meer en registreren daardoor logischerwijs nog steeds veel nieuwe besmettingen. Die aanhoudende stijging kan verkeerdelijk de impressie geven dat de epidemie nog aan kracht wint. In werkelijkheid zwakt de stijging af.\n\nDe besmettingscijfers tonen wel dat een aantal regio's zwaarder wordt getroffen dan de rest van het land. Zo zijn er op de kaart duidelijke besmettingshaarden zichtbaar rond het Limburgse Sint-Truiden. Het nabijgelegen Alken is in relatieve cijfers de zwaarst getroffen gemeente. Het aantal besmettingen loopt er op tot 178 per 10.000 inwoners.\n\nDe tot crisismanagers gebombardeerde virologen kiezen in de aanloop naar de piek van de pandemie voor een ander, meer betrouwbaar kompas. De beste indicator om te testen of we de strijd winnen, is de druk op de ziekenhuizen. Corona is zo besmettelijk dat iemand 2 tot 3 anderen aansteekt - bij griep is dat 0,9 personen. Het betekent dat als corona de vrije baan krijgt ze zoveel mensen zou aansteken en tegelijk ziek maken dat onze ziekenhuizen en artsen het niet meer kunnen bolwerken.\n\nStresstest\n\nHet komt erop aan de groei van de ziekenhuisopnames, de mensen aan beademing en de patiënten op intensieve zorgen eerst te drukken, om daarna te garanderen dat de toename van de patiënten stilvalt, om de bedden in de ziekenhuizen daarna geleidelijk te zien leeglopen. Vandaag liggen 1.415 mensen met corona in Belgische ziekenhuizen.\n\nDe stresstest voor onze ziekenhuizen bestaat erin het evenwicht te houden tussen het aantal bezette versus beschikbare bedden. Er zijn 2.700 bedden op de intensievezorgafdelingen, waarvan intussen 2.300 voor Covid-patiënten. Als het nodig is, kan dat aantal nog stijgen. Bovendien is er een spreidingsplan om met zwaar zieke patiënten te schuiven tussen ziekenhuizen als ergens een capaciteitstekort ontstaat. Met 268 mensen op intensieve zorgen is minder dan de een vijfde van de huidige capaciteit ingenomen.\n\nInzake capaciteit moet er ook rekening mee gehouden worden dat elke dag mensen genezen en uit het ziekenhuis worden ontslagen. Een belangrijk element daarbij is dat het ziekbed van coronapatiënten weken kan duren en veel vraagt van de artsen. Een grote beddenrotatie is er niet, wat alles nog bemoeilijkt.\n\nDodentol\n\nEen minderheid van de patiënten geneest niet. Het virus kost in ons land dagelijks mensenlevens. Het totale aantal doden is opgelopen tot 9.212\n\nWereldwijd woedt een discussie over de mortaliteitsgraad van het virus: het percentage van de coronapositieven dat overlijdt. Bij ons is dat cijfer vrij hoog in vergelijking met andere door corona getroffen landen. Zo worden in België de doden in woon-zorgcentra meegeteld, die in Vlaanderen de helft uitmaken van de totale Vlaamse dodentol.\n\nIn andere landen vallen die slachtoffers buiten de rapportering, waardoor de nodige ruis op de cijfers zit. Zowel de statistieken over het ware aantal besmette mensen als het aantal coronadoden zijn vrij omstreden. Was corona de hoofdreden van het overlijden? Want niet elke dode wordt post mortem getest.\n\nWel staat vast dat overal meer mensen sterven dan gemiddeld. Die zogenaamde oversterfte zal een graadmeter zijn van de dodelijke impact van het virus. Niet alleen de rechtstreekse - het aantal geregistreerde en vermoedelijke Covid-doden - maar ook de onrechtstreekse impact - mensen die levensnoodzakelijke behandelingen uitstellen.\n\nDe bottomline blijft de lange strijd bergop tegen een virus dat zich door zijn besmettelijkheid zonder tegenoffensief exponentieel verspreidt. Dankzij de lockdown komt er zand in de motor - en heeft het virus steeds meer tijd nodig om zich te verspreiden en voor een verdubbeling te zorgen in ziekenhuisopnames, patiënten op intensieve zorg en overlijdens.",Het coronavirus in België: de belangrijkste cijfers op een rij,nl
7981,"ICT-consultants werken aan een project bij klanten en zitten dan meestal een tijd 'op de bank' tot er een nieuwe opdracht is.\n\nICT-bedrijven maken consultants die tussen twee opdrachten zitten nu vaak tijdelijk werkloos. 'Dat is onrechtmatig gebruik van gemeenschapsgeld', vindt de christelijke vakbond ACV Puls.\n\nMaandag spijkerde het gemeenschappelijk vakbondsfront het betaalbedrijf Worldline aan de schandpaal omdat het tijdelijke werkloosheid aanvroeg voor een deel van het personeel. Maar volgens de bediendevakbond ACV Puls is dat slechts het topje van de ijsberg. 'Heel wat bedrijven uit de ICT-consultancy maken gebruik van de reddingsboei van tijdelijke werkloosheid die ze niet nodig hebben', zegt Peter Darin, sectorverantwoordelijke ICT bij ACV Puls.\n\nICT-consultants werken gedurende een korte of langere tijd aan projecten bij een klant. Als die opdracht afgelopen is, zitten ze een tijd 'op de bank'. Ze worden dan bijgeschoold en maken zich op voor een nieuwe opdracht. Gedurende die tijd worden ze doorbetaald door het ICT-consultancybedrijf.\n\nOp de bank\n\n'Dat op de bank zitten is onlosmakelijk verbonden met de het businessplan van elk ICT-consultancy-bedrijf. Die consultants brengen veel op wanneer ze voor een klant werken. De weken zonder opdrachten 'op de bench' kunnen gemakkelijk worden overbrugd', zegt Darin.\n\nBedrijven wentelen kosten die ze normaal zelf dragen af op de maatschappij. Peter Darin ICT ACV Pulse\n\nHet ACV onderzocht 53 bedrijven uit de sector en vond dat in 11 bedrijven consultants in een systeem van tijdelijke werkloosheid zijn gezet. 'Bij zeer kleine ondernemingen is dat misschien een noodzaak. Maar er zijn ook grote bedrijven die dat zonder echte nood doen. Ze passen zelfs het loonverschil bij.'",'ICT-consultancybedrijven misbruiken tijdelijke werkloosheid',nl
7982,"De watervoorziening in de Vlaams-Brabantse gemeente raakte donderdagavond danig verstoord door hoog verbruik en de renovatie van een van de installaties van De Watergroep.\n\nOp sommige plaatsen kwam er geen druppel water meer uit de kraan. 'Een behoorlijk uitzonderlijke situatie', zegt Kathleen De Schepper, woordvoerster van De Watergroep.\n\nIn normale omstandigheden kan de waterlevering altijd worden gegarandeerd door de buffers uit reservoirs en watertorens, maar door renovatiewerken aan een van de reservoirs van De Watergroep liep dat systeem vast.\n\nSchermvullende weergave\n\nTe meer omdat er de jongste dagen tegelijkertijd erg veel water verbruikt werd. 'In het getroffen gebied werd tot dubbel zo veel water gebruikt dan normaal', aldus De Schepper. 'De regenputten staan droog, veel mensen zijn thuis door de coronamaatregelen.'\n\nDe Watergroep heeft vannacht al extra voorraden ingezet, maar de volledige capaciteit zal in de regio Overijse pas tegen zondagavond hersteld zijn.",Geen druppel water meer uit de kraan in Overijse,nl
7983,"Piloten zijn bereid om de komende twee jaar minder te vliegen en tot 45 procent van hun loon in te leveren, om zoveel mogelijk jobs bij het vliegend personeel te vermijden.\n\nDat schrijven ze in een open brief. Het voorstel van de piloten zou gecumuleerd een besparing van 100 miljoen euro kunnen opleveren.\n\nBrussels Airlines kondigde eerder deze maand de intentie aan om een duizendtal jobs te schrappen. Maar de directie wil het aantal ontslagen bij die herstructurering tot 310 beperken, door onder meer een beroep te doen op brugpensioen.\n\nDe piloten van Brussels Airlines zeggen nu bereid te zijn tot 2023 fors in te leveren. 'Onze oplossing is een aanzienlijke verlaging van onze werkregimes en dus bijgevolg van onze salarissen en loonkosten tot 2023 te accepteren', luidt het. Zo zal het cockpitpersoneel zijn salaris met maximaal 45 procent verlagen.\n\n'Het gaat om een voorstel tot collectieve arbeidsduurvermindering', verduidelijkt Anita Van Hoof van de socialistische bediendebond BBTK. Het voorstel komt van de piloten, maar wordt gesteund door de vakbonden.",Piloten Brussels Airlines willen tot 45 procent loon inleveren,nl
7984,"De Hasseltse IT-groep Cegeka neemt de dataconsultant Finavista uit Utrecht over. Het wordt een aanvulling op de recent sterk uitgebreide Nederlandse IT-poot.\n\nFinavista is gespecialiseerd in het beheer van data in een organisatie, zoals het bewaken van een goede datakwaliteit, het rechtenbeheer rond de toegang, en de migratie van data. Finavista levert advies en diensten, maar ontwikkelde ook een eigen ‘no code’ softwareplatform dat bedrijven toelaat data-oplossingen te bouwen zonder software-ontwikkelaars.\n\nKlanten zijn verzekeraars en pensioenorganisaties, logistieke bedrijven, zorginstellingen en overheidsorganisaties. Het bedrijf uit Utrecht telt 35 werknemers en blijft onder de eigen naam werken. Het overnamebedrag wordt niet genoemd.\n\n‘De overname van Finavista past in onze strategie om in te spelen op de steeds grotere rol die data spelen in de beslissingen die een organisatie dagelijks moet nemen’, zegt Stijn Bijnens, de ex-techondernemer en voormalige LRM-topman die sinds begin 2019 CEO is van Cegeka.\n\nBijnens zette nog maar enkele maanden geleden zijn handtekening onder de grootste Nederlandse deal van Cegeka: de overname van KPN Consulting, de dienstenpoot van de telecomgroep KPN. Die deal verdubbelde de Nederlandse omzet in één klap tot meer dan 200 miljoen euro, waardoor het land goed is voor bijna een derde van de groepsomzet.\n\nOok de overname van KPN Consulting was al grotendeels ingegeven door de groeiende vraag bij bedrijven naar advies en oplossingen om beter met hun data om te gaan. Cegeka zei toen dat snel nieuwe overnames in Nederland zouden volgen, en voegt nu de daad bij het woord.",Cegeka koopt Nederlandse dataspecialist Finavista,nl
7985,"Een Chinese soldaat passeert in Peking een propaganda-affiche met president Xi Jinping, die onder druk staat in de aanloop naar de jaarlijkse zitting van het parlement.\n\nOp de jaarlijkse bijeenkomst van het Chinese parlement zal geen greintje kritiek te horen zijn op Xi Jinping. Toch staat de Chinese president onder loodzware druk, in binnen- en buitenland.\n\nMet bijna drie maanden vertraging begint het Chinese parlement vrijdag aan zijn jaarlijkse sessie. Zowat 3.000 afgevaardigden van het Nationale Volkscongres steken dan de koppen bij elkaar in de hoofdstad Peking. De bijeenkomst moet vooral het signaal geven dat het dagelijkse leven in China zijn normale ritme heeft gevonden na de verwoestende uitbraak van het coronavirus.\n\nMaar dat klopt niet helemaal. De epidemie heeft de afgelopen maanden zwaar ingehakt op de economie, die in het eerste kwartaal een ongeziene krimp van 6,8 procent optekende tegenover een jaar eerder. En hoewel de beperkende coronamaatregelen grotendeels zijn opgeheven en bedrijven weer operationeel zijn, blijkt het aartsmoeilijk om terug te keren naar het oude niveau.\n\nOm het tij te keren, pakt het regime naar alle verwachting tijdens de parlementszitting uit met een pakket stimuleringsmaatregelen. Volgens analisten zou Peking tot 6.000 miljard yuan (770 miljard euro), ofwel 6 procent van zijn bruto binnenlands product, uittrekken voor een groeipakket. Dat komt boven op eerdere maatregelen, zoals een versoepeling van de kredietverlening.\n\nGeen groeidoel?\n\nHet is vooral afwachten welk economisch groeidoel de Chinese premier Li Keqiang presenteert in zijn toespraak voor het parlement. Dat cijfer is altijd een blikvanger op de bijeenkomst waar weinig ruimte is voor debat. Het huidige objectief van 6 procent groei lijkt niet haalbaar. Mogelijk legt Li de lat op een magere 2 à 3 procent of schuift hij zelfs geen groeidoel naar voren.\n\n6% Onhaalbaar doel Het huidige economische groeidoel ligt op 6 procent, maar dat lijkt door de coronacrisis niet haalbaar.\n\nHet groeidoel - of het ontbreken ervan - kan een indicator zijn van het zelfvertrouwen van het regime. Er zijn signalen dat de coronacrisis druk heeft gezet, ook al houden de machthebbers zich sterk voor de buitenwereld. In maart circuleerde bijvoorbeeld een anonieme brief die opriep tot een speciale zitting van de communistische partij om de aanpak van de crisis onder de loep te nemen.\n\nAlle ogen zijn de komende dagen gericht op president Xi Jinping. Zijn zorgvuldig opgebouwde imago als sterke man dreigt te verbrokkelen door de epidemie. Het is duidelijk dat Xi steken heeft laten vallen in de eerste weken na de uitbraak van het coronavirus. Hij stuurde premier Li het veld in en bleef zelf twee weken onzichtbaar. Uiteindelijk dook hij begin februari op door een rist lokale partijchefs te ontslaan.\n\nHarde kritiek\n\nDe ontreddering in het regime kwam eind januari, begin februari aan de oppervlakte, toen de censuur het liet afweten. Op sociale media doken ooggetuigenverslagen, videoblogs en harde kritiek op over de ondermaatse reactie door de autoriteiten. De kritiek piekte toen Li Wenliang, de dokter die eind 2019 alarm had geslagen en vervolgens het zwijgen was opgelegd, op 7 februari aan corona overleed.\n\nTijdens de parlementszitting wordt alle kritiek op Xi onder de mat geveegd.\n\nEven later nam het centrale regime de regie weer over en scherpte het de censuur weer aan. Critici werden monddood gemaakt en sommige 'burgerjournalisten', die beelden hadden verspreid van overbevolkte ziekenhuizen, verdwenen op mysterieuze wijze. De gezagsgetrouwe media bestempelden critici als 'volksvijanden' die meeheulen met de vijanden in het Westen.\n\nTijdens de parlementszitting wordt de onvrede over Xi vakkundig onder het tapijt geveegd. Ook al bestaat de vrees voor een tweede infectiegolf, de president wacht ongetwijfeld een onthaal als de man die vooropging in de 'oorlog tegen het virus' en het land naar een 'beslissende overwinning' leidde. Dat viel op te maken uit het verslag van de vergadering van de communistische partijtop vorige week.\n\nOrdonanties van Xi\n\nMaar critici beweren dat het coronavirus begin dit jaar zo wild om zich heen kon grijpen door het autocratische systeem dat Xi sinds zijn aantreden in 2012 installeerde. Uit vrees voor represailles durfden de lokale autoriteiten in Wuhan, het epicentrum van de epidemie, eerst geen alarm te slaan. En toen ze dat wel deden, was het wachten op de ordonanties van Xi, die in alles de laatste zeg heeft.\n\nXi Jinping is uitgegroeid tot de machtigste Chinese leider sinds Mao Zedong.\n\nZijn machtsgreep heeft Xi een hoop vijanden opgeleverd in de partij. Niet iedereen kon het smaken dat hij in 2018 zichzelf de facto tot president voor het leven liet kronen. Bovendien zuiverde hij, onder het mom van de strijd tegen corruptie, de partij van zijn rivalen. Daarmee groeide hij uit tot de machtigste leider sinds Mao Zedong.\n\nDoor alle macht naar zich toe te trekken, heeft Xi zich kwetsbaar gemaakt. Voorlopig heeft hij in eigen rangen alles nog onder controle. De kans op een paleisrevolutie lijkt bijzonder klein. Het gevaar loert op straat, waar sociale onrust dreigt als het bewind de economie niet snel genoeg kan aanzwengelen. De korte periode van 'vrijheid' op de sociale media heeft al bewezen dat het ongenoegen groot is.\n\nOffensief Trump\n\nBovendien ligt Xi ook steeds meer onder vuur in het buitenland. De Amerikaanse president Donald Trump is al jaren bezig met een offensief tegen China. Met corona heeft hij een nieuw wapen in handen om Peking onder druk te zetten en zijn kansen op een tweede ambtstermijn gaaf te houden. Bovendien vragen steeds meer landen openheid van China over de uitbraak van de epidemie.\n\nMet corona heeft Trump een nieuw wapen in handen om Peking onder druk te zetten en zijn kansen op een tweede ambtstermijn gaaf te houden.\n\nHoewel Trump vaak als een ongeleid projectiel te werk gaat, is het duidelijk dat de VS erop gebrand zijn de opmars van China te stoppen. Onder Xi heeft het land zijn geopolitieke ambities breed geëtaleerd. Daarbij trok hij zich niets aan van de wijze raad die Deng Xiaoping, de architect van de economische opening eind jaren 70, de Chinese leiders meegaf: 'Hou je hoofd laag en wacht gewoon af'.",Coronacrisis duwt 'sterke man' Xi Jinping in het defensief,nl
7986,"De luchtvaartcrisis laat diepe sporen na bij Rolls-Royce, producent van vliegtuigmotoren.\n\nDe Britse producent van vliegtuigmotoren Rolls-Royce gaat minstens 9000 banen schrappen vanwege de coronacrisis en de malaise in de luchtvaartsector. Er werken wereldwijd ongeveer 52.000 mensen bij Rolls-Royce. Door de ontslagronde wil het bedrijf de jaarlijkse kosten met 1,3 miljard pond (ruim 1,4 miljard euro) verlagen. De herstructureringskosten worden geraamd op 800 miljoen pond.\n\n'We worden geconfronteerd met een crisis, en moeten ons daarnaar gedragen. Onze klanten passen zich aan, en dat moeten wij ook doen', zegt topman Warren East. Eerder kondigde het bedrijf al aan de productie van luchtvaartmotoren die jaar te verlagen van 450 naar 250.",Rolls-Royce schrapt 9.000 jobs door luchtvaartcrisis,nl
7987,"Ultrarechtse Braziliaanse president grijpt naar door hem afgebrande koehandel om afzettingsprocedure af te wenden.\n\nAls de man die de lotsbestemming van Brazilië zou veranderen. Zo presenteerde Jair Bolsonaro zich eind 2018 aan zijn landgenoten nadat hij het presidentschap in de wacht gesleept had. Gedaan met de welig tierende corruptie, het omnipresente geweld en de 'wheeling and dealing' die de Braziliaanse politiek al zoveel decennia typeerde.\n\nNog geen anderhalf jaar nadat de 65-jarige Jair Messias Bolsonaro zijn intrek genomen heeft in het Palácio do Planalto in Brasília, zijn miljoenen Brazilianen een illusie armer. De grote bewonderaar van Donald Trump ontpopte zich, zijn tweede voornaam ten spijt, niet tot de redder des vaderlands op wie zij hun hoop gevestigd hadden. Ruim 16 maanden na het aantreden van de ultrarechtse ex-militair kampt zijn land met historische politieke, economische en gezondheidscrises.\n\nHoewel Brazilië in sneltreinvaart doorstoomt naar de tweede plaats in de ranking van zwaarst getroffen landen door de coronapandemie, blijft Bolsonaro de ernst van de gezondheidscrisis loochenen. In plaats van een doortastende strategie uit te stippelen tegen de longziekte stopt hij zijn energie in vetes met justitie, politie en ministers. Zelfs in zijn eigen partij rijst de vraag of Bolsonaro's positie houdbaar blijft.\n\n30 verzoeken tot afzettingsprocedure Op het bureau van de kamervoorzitter belandden al meer dan dertig verzoeken voor de lancering van een afzettingsprocedure tegen de president.\n\n'De kans dat Bolsonaro het einde van zijn mandaat haalt als hij niet van koers verandert, is vijftig procent. De president balanceert op een slappe koord', zegt Sérgio Olímpio Gomes, parlementslid van Bolsonaro's partij PSL en een cruciale pion in diens campagneteam in 2018. De liefde tussen de 'brothers in crime' is door het grillige optreden van de president bekoeld. Ook heel wat andere bondgenoten van het eerste uur haakten af.\n\nDe afgelopen maand stapten vier regeringsleden op. De staatssecretaris voor Cultuur bedankte voor de door Bolsonaro gewenste kruistocht tegen linkse ideeën. Twee ministers van Volksgezondheid namen ontslag omdat ze zich niet konden vinden in Bolsonaro's corona-aanpak. De minister van Justitie, anticorruptietsaar Sérgio Moro, keerde de president de rug toe nadat die het hoofd van de federale politie buitengegooid had.\n\nMoro's demarche kan een vervelend staartje krijgen voor Bolsonaro. De jurist beschuldigt de ex-militair van corruptie en nepotisme. Volgens Moro stuurde Bolsonaro de politiebaas de laan uit om onderzoeken naar drie van zijn zonen te dwarsbomen. Via verhoren probeert het parket te achterhalen of er voldoende aanwijzingen zijn om Bolsonaro te beschuldigen van machtsmisbruik en obstructie van justitie.\n\nDe kans dat Bolsonaro het einde van zijn mandaat haalt als hij niet van koers verandert, is vijftig procent. De president balanceert echt op een slappe koord. Sérgio Olímpio Gomes Partijgenoot Jair Bolsonaro\n\nIntussen zitten de politieke tegenstanders van Bolsonaro evenmin stil. Op het bureau van de kamervoorzitter belandden al meer dan dertig verzoeken voor de lancering van een afzettingsprocedure tegen de president. De kamervoorzitter is niet van plan snel werk te maken van de zaak. 'De strijd tegen corona is nu prioritair.'",Coronacrisis ontmaskert 'messias' Jair Bolsonaro,nl
7988,"De Britse luchtvaartmaatschappij easyJet wordt in het midden van de coronacrisis getroffen door een gigantisch datalek. Chinese hackers zouden achter de aanval zitten.\n\nHackers kregen de gegevens van meer dan 9 miljoen easyJet-klanten in handen. Ze stalen onder meer e-mailadressen en reisplannen, bevestigt het bedrijf dinsdag.\n\nBij 2.208 klanten maakten de daders ook creditcardgegevens buit. Paspoortgegevens zouden niet zijn buitgemaakt. Volgens de vliegmaatschappij zijn er geen aanwijzingen dat persoonlijke informatie is misbruikt. Informatie over reisplannen kan wel worden gebruikt voor phishing, waarbij mensen schadelijke maar echt ogende links toegestuurd krijgen.\n\nEasyJet zegt dat het al contact heeft opgenomen met de mensen van wie de creditcarddata waren buitgemaakt, en dat het in de komende dagen de anderen informeert. 'Als we geen contact met je opnemen, is er geen toegang geweest tot je informatie', stelt het bedrijf.\n\nEasyJet spreekt van 'een aanval van een erg geavanceerde bron'. Het persbureau Reuters meldt op basis van bronnen rond het dossier dat de aanval door Chinese hackers zou uitgevoerd zijn. Die zouden de voorbije maanden al meerdere luchtvaartmaatschappijen hebben beroofd van data.\n\nCorona\n\nDe hacking komt voor easyJet op een heel slecht moment. Net als andere luchtvaartmaatschappijen wordt het keihard getroffen door de coronacrisis. Daardoor moest ook easyJet zijn vloot weken aan de grond houden.",Hackers stelen 9 miljoen klantengegevens van easyJet,nl
7989,"De relaties tussen de Verenigde Staten en China dreigen verder onder druk te komen nu Washington groen licht gegeven heeft aan de verkoop van torpedo's aan Taiwan.\n\nDe wapendeal dreigt de relaties tussen de Verenigde Staten en China verder onder druk te zetten.\n\nDe Amerikaanse overheid heeft de verkoop goedgekeurd van achttien torpedo's aan Taiwan. Met de wapendeal is een bedrag van 180 miljoen dollar (164 miljoen euro) gemoeid. De torpedo's van het type MK-48 zijn ontworpen om afgevuurd te worden door onderzeeërs. De projectielen komen uit de voorraad van de Amerikaanse marine.\n\nHet Amerikaanse ministerie van Buitenlandse Zaken zegt dat de verkoop van de projectielen in het nationale belang is van de VS. 'De verkoop zal de veiligheid van de ontvanger verhogen en een bijdrage leveren aan het handhaven van politieke stabiliteit, de militaire machtsbalans en economische vooruitgang in de regio', stelt het departement in een verklaring.\n\nRelaties met China onder druk\n\nDe deal kan de relatie tussen de Verenigde Staten en Peking verder onder druk zetten. De Chinese overheid ziet Taiwan immers als een afvallige provincie. Recentelijk waarschuwde Peking Frankrijk al dat een wapendeal met Taiwan 'negatieve gevolgen zal hebben voor de onderlinge relatie'.\n\n180 miljoen dollar prijskaartje wapendeal Met de wapendeal is een bedrag van 180 miljoen dollar (164 miljoen euro) gemoeid.\n\nHet Chinese ministerie van Buitenlandse Zaken liet donderdag weten dat al protest is aangetekend tegen de geplande wapenverkoop door de VS. Een woordvoerder zei dat Washington wordt opgeroepen om geen wapens meer te leveren aan Taiwan en ook alle militaire banden met het eiland te verbreken om een verdere verslechtering van de relatie met Peking te voorkomen.",VS keuren verkoop torpedo's aan Taiwan goed,nl
7990,"Brussels Airlines kan het aantal ontslagen bij de luchtvaartmaatschappij beperken tot 310.\n\nDe impact van de aangekondigde herstructurering bij Brussels Airlines ligt een pak lager dan verwacht. De Belgische luchtvaartmaatschappij wil volgens schattingen van de directie 370 mensen ontslaan, van wie 310 in België en 60 in het buitenland. Dat blijkt uit een presentatie van de directie die De Tijd kon inkijken.\n\nBrussels Airlines voelt zwaar de impact van het coronavirus, dat het vliegverkeer wereldwijd lamlegt. Het bedrijf kondigde vorige week aan zijn activiteiten een kwart in te krimpen. Dat plan bedreigt de job van 1.000 mensen of 800 voltijdse equivalenten (VTE).\n\nMet de voorgestelde maatregelen kunnen we het aantal ontslagen beperken tot 9 procent van het personeelsbestand.\n\nDe directie maakte duidelijk dat ze het aantal gedwongen ontslagen zo veel mogelijk wilde beperken via alternatieve maatregelen. Zo wil het bedrijf 155 werknemers die al met (vervroegd) pensioen kunnen overtuigen dat ook te doen. Daarnaast voert Brussels Airlines tijdelijke maatregelen in waarbij de piloten en het cabinepersoneel minder werken in het rustige winterseizoen. ‘Met de voorgestelde maatregelen kunnen we de ontslagen beperken tot 9 procent van het personeelsbestand’, stelt de directie in de presentatie. Vrijwillige vertrekkers kunnen het aantal gedwongen ontslagen verder omlaaghalen.\n\nArbeidsduurvermindering\n\nBrussels Airlines wilde de cijfers gisteren niet bevestigen, omdat de sociale onderhandelingen nog maar net begonnen zijn. De vakbonden schoven gisteren voor de ondernemingsraad een arbeidsduurvermindering naar voren om gedwongen ontslagen te vermijden.\n\nVolgens de bonden wil de directie eind mei al een akkoord over de herstructurering sluiten. ‘Er is geen deadline gezet’, zegt Wencke Lemmes, woordvoerster van het bedrijf. ‘Maar gezien de moeilijke financiële situatie van Brussels Airlines zou een akkoord rond eind mei uiteraard belangrijk zijn.’ CEO Dieter Vranckx erkende vorige week dat het bedrijf eind mei zonder cash valt door het ingestorte aantal boekingen.\n\nStaatssteun\n\nDe vakbonden hopen dat er snel duidelijkheid komt over de staatssteun. Brussels Airlines heeft de federale regering minstens 290 miljoen euro gevraagd om de coronacrisis door te komen, maar die bereikte daarover nog geen akkoord met de eigenaar Lufthansa. De Belgische deal is bovendien afhankelijk van het reddingspakket van 9 miljard euro waarover Lufthansa met de Duitse regering onderhandelt. Ook in Berlijn blijft een akkoord voorlopig uit.",310 ontslagen bij Brussels Airlines,nl
7991,"Carmen Reinhart toont zich allesbehalve optimistisch over het economische herstel na de coronacrisis. Niet in de eurozone, en zeker niet in de groeilanden.\n\nDe Wereldbank, de internationale instelling die leningen verschaft aan ontwikkelingslanden en opkomende economieën, heeft Carmen Reinhart benoemd als hoofdeconome. De 64-jarige Reinhart, op Cuba geboren als Carmen Castellanos, doceert aan de Amerikaanse topuniversiteit van Harvard en geldt als een wereldautoriteit inzake schuldencrisissen.\n\nSamen met haar Harvard-collega Kenneth Rogoff publiceerde ze in 2009 'This Time is Different', een van de klassiekers over de toenmalige kredietcrisis en de acht eeuwen aan financiële ellende die daaraan voorafgingen.\n\nBe afraid, België\n\nHoewel de mondiale economie het voorbije decennium herstelde van de implosie in 2008 en 2009, bleef Reinhart waarschuwen voor de hoge schuldgraad die veel landen maar niet wegwerken. 'Be very afraid', zei ze al in 2013, tijdens een event van De Tijd, over hoge Belgische staatsschuld.\n\nNu de coronacrisis de wereldeconomie in een ongeziene ravijn doet storten, klinkt Reinhart al helemaal niet vrolijk. 'Het herstel zal zeer waarschijnlijk niet V-vormig zijn, en we keren hoogst waarschijnlijk niet terug naar de wereld van voor de pandemie', zei ze enkele dagen geleden in een interview met het persagentschap Bloomberg. 'De schok heeft de wereldwijde bevoorradingsketens en handel enorm verstoord.'\n\nEurozone\n\nReinhart maakt zich voor zorgen over Italië, dat snoeihard getroffen is door de gezondheidscrisis en sowieso al een pathologische schuldenaar was. 'Dit wordt erg, erg destructief binnen de eurozone. Als dat blijft aanslepen, worden de krachten die de eurozone uiteenrijten groter en groter.'\n\nToch vreest Reinhart het meest voor de ontwikkelingslanden die ze vanaf volgende maand het meest zal bijstaan als hoofdeconome van de Wereldbank. 'Heel veel arme landen staan op de rand van een schuldencrisis', waarschuwde ze al in 2018 tijdens een interview met De Tijd. 'Ze leefden van de hoge grondstoffenprijzen en genoten van een kwijtschelding van hun leningen. Die effecten zijn uitgewerkt.'",Schuldenexperte Reinhart trekt naar Wereldbank,nl
7992,"Inwoners van Merksplas kunnen als eersten een gascontract afsluiten met de garantie dat ze groen biogas afnemen. Elders in Vlaanderen blijft het wachten op producenten en leveranciers.\n\nTerwijl groenestroomcontracten breed ingeburgerd zijn, krijgt Vlaanderen nu ook erkende contracten voor groen gas. De Vlaamse energieregulator Vreg heeft voor het eerst garanties van oorsprong toegekend aan een producent van biomethaan. De Kempense afvalverwerker IOK kan zich zo als eerste in Vlaanderen een erkende aanbieder van biogas noemen.\n\nIOK Afvalbeheer verwerkt het groenafval van een half miljoen Kempense huishoudens. Door de gft te vergisten produceert het bedrijf jaarlijks 3,5 miljoen m³ biogas. Het grootste deel daarvan verbruikt het zelf om in een warmtekrachtcentrale (WKK) warmte en elektriciteit te produceren. Een kwart van het groen gas wordt gezuiverd tot biomethaan en sinds eind 2018 geïnjecteerd in het gasnet.\n\nVoor de meeste mensen in Vlaanderen is groen gas nog niet direct toegankelijk. De markt moet zich nog ontwikkelen. Dirk Van Evercooren Directeur marktwerking Vreg\n\nHet nieuwe systeem met garanties van oorsprong geeft de producent voor elk megawattuur dat hij in het net stopt een bewijs dat het om gas gaat op basis van hernieuwbare bronnen. Die unieke bewijsstukken kan hij doorverkopen aan een leverancier of afnemer. Die kan op zijn beurt zijn klanten tonen dat voor elk megawattuur dat ze afnemen daadwerkelijk groen gas in het net werd gestoken. Sommige klanten zijn bereid daarvoor meer te betalen.\n\nIn Merksplas heeft IOK een akkoord voor tien jaar gesloten met de lokale energieleverancier EBEM. Die zal het gas gebruiken voor de verwarming van het gemeentehuis, voor een WKK en om consumenten groen gas aan te bieden. ‘De hoeveelheid biogas die IOK jaarlijks injecteert, komt overeen met het verbruik van 250 gezinnen’, zegt woordvoerder Katleen Mertens.\n\nWaterstof\n\nVoor groene stroom bestaat het systeem al langer en kunnen ook garanties van oorsprong in het buitenland worden gekocht en verkocht. ‘Voor gas is internationale handel nog niet mogelijk en beperken de garanties van oorsprong zich voorlopig tot de Vlaamse markt’, zegt Dirk Van Evercooren, directeur marktwerking bij de Vreg. ‘De contacten om te internationaliseren lopen wel, maar dat kan nog even duren. Voor de meeste mensen in Vlaanderen is groen gas ook nog niet direct toegankelijk, omdat er voorlopig maar één lokale producent is. De markt moet zich nog ontwikkelen.’",Na groene stroom nu ook groen gas te koop,nl
7993,"Van de 1.000 bedreigde jobs bij Brussels Airlines zullen volgens plannen van de directie in België maar 310 ontslagen vallen. Daarmee zou de luchtvaartmaatschappij minder dan 10 procent van het personeel aan de deur zetten.\n\nHet aantal gedwongen ontslagen bij Brussels Airlines ligt lager dan verwacht. Volgens schattingen van de directie zal de luchtvaartmaatschappij 370 werknemers, of 269 voltijdse equivalenten (VTE), aan de deur te zetten. Dat blijkt uit een presentatie die de directie vorige week aan de vakbonden gaf en die De Tijd kon inkijken.\n\nDoor de coronacrisis, die Brussels Airlines zwaar treft, kondigde het bedrijf vorige week een grote herstructurering aan. Brussels Airlines wil zijn vloot, netwerk en werkgelegenheid met een kwart inkrimpen. Dat plan bedreigt de job van 1.000 mensen of 800 VTE. 75 procent van de werkgelegenheid blijft behouden.\n\n370 Brussels Airlines Volgens schattingen van de directie krijgen 370 werknemers gedwongen ontslag.\n\n\n\n\n\nDe directie maakte meteen duidelijk dat ze het aantal gedwongen ontslagen in overleg met de vakbonden zo veel mogelijk wilde beperken. Personeelsdirecteur Bert Van Rompaey zou volgens de vakbonden intern over 300 gedwongen ontslagen gesproken hebben. Uit de interne documenten blijkt dat 310 mensen in België en 60 werknemers in het buitenland voor hun ontslag staan. Dat komt neer op 9 procent van het totale personeel, een pak minder dan de algemene krimp van 25 procent die de directie voor ogen heeft.\n\nAlternatieven\n\nOm het aantal verplichte ontslagen te beperken, duwt Brussels Airlines veel oudere werknemers naar de uitgang. Het bedrijf wil 155 personeelsleden die vandaag al met (vervroegd) pensioen kunnen, overtuigen dat ook te doen. De betrokkenen krijgen een vergoeding ter waarde van een nettojaarloon aangeboden.\n\nDoor werknemers vanaf 59 jaar met brugpensioen te sturen (officieel: werkloosheid met bedrijfstoeslag of SWT), wil Brussels Airlines 92 jobs schrappen. Mensen vanaf 57 krijgen de vraag halftijds te werken, bij 55- of 56-jarigen is sprake van vier vijfde.\n\nDaarnaast wil Brussels Airlines zijn personeel in het rustige winterseizoen een pak minder laten werken. Zo wil de luchtvaartmaatschappij een op de vijf piloten ervan overtuigen voor 85 procent van hun loon in de zomer voltijds en in de winter 60 procent te vliegen. 140 tijdelijke contracten worden stopgezet.\n\nAls tijdelijke maatregel kunnen alle voltijds werkende piloten de komende tijd 90 procent werken en de cabinepersoneelsleden in de winter maar 80 procent. Op die manier hoeft Brussels Airlines in de zomer geen extra tijdelijke piloten of steward(e)s(sen) in dienst te nemen. 'We kunnen daardoor van nog eens 162 medewerkers met een vast contract de job redden', klinkt het.\n\nVakbonden\n\nDe directie beklemtoont in het document dat de verdeling van de geschrapte jobs moeilijk te voorspellen valt. Veel hangt onder meer af van het aantal mensen dat met pensioen wil gaan of onbetaald verlof wil nemen. Vrijwillige vertrekkers kunnen het aantal gedwongen ontslagen verder naar omlaag halen.\n\nBrussels Airlines wilde de precieze cijfers uit het sociaal plan niet bevestigen, omdat de gesprekken met de vakbonden pas gisteren begonnen. De bonden pleitten gisteren op de ondernemingsraad voor een arbeidsduurvermindering. Als het personeel tijdelijk minder uren klopt, kunnen meer mensen aan boord blijven.",Brussels Airlines beperkt gedwongen ontslagen fors,nl
7994,"In heel wat Latijns-Amerikaanse landen blijven de markten ook tijdens lockdowns open, waardoor ze uitgroeien tot broeihaarden van de coronapandemie.\n\nTerwijl de coronastorm in Azië, Europa en de Verenigde Staten aan kracht ingeboet heeft, haalt hij dezer dagen ongenadig uit in Latijns-Amerika. 'We zijn in oorlog en we staan er slecht voor.'\n\nHet coronavirus lijkt niet van plan ook maar één regio te sparen in zijn raid over de planeet. Nadat Sars-CoV-2 eerder een verwoestend spoor getrokken heeft door Azië, Europa en Noord-Amerika, lijkt het longvirus zijn pijlen nu gericht te hebben op Latijns-Amerika.\n\nDe afgelopen weken is Brazilië bijna achteloos uitgegroeid tot het nieuwe wereldwijde epicentrum van de gezondheidscrisis met meer dan 270.000 geregistreerde besmettingen en zowat 18.000 doden. Intussen slaat Covid-19 ook steeds genadelozer toe in andere delen van de regio.\n\nVolgens data van de gerenommeerde Johns Hopkins University telden Latijns-Amerika en de Caraïben woensdagmorgen 565.000 bevestigde coronagevallen. Meer dan 31.000 inwoners van het gebied zijn al bezweken aan de longziekte.\n\nAan kracht winnen\n\nIn de ranking van zwaarst getroffen landen delen Peru en Mexico met Brazilië het podium. Een strikte lockdown ten spijt overschreed Peru de drempel van 100.000 besmettingen. Mexico en nummer vier Chili rondden de kaap van 50.000 geregistreerde patiënten. Ook in Ecuador en Colombia bezorgt het virus de beleidsmakers steeds meer hoofdbrekens. En in Nicaragua is het aantal infecties in geen tijd vertienvoudigd.\n\n565.000 Geregistreerde besmettingen in Latijns-Amerika Volgens data van de gerenommeerde Johns Hopkins University telden Latijns-Amerika en de Caraïben woensdagmorgen 565.000 bevestigde coronagevallen. Meer dan 31.000 inwoners van het gebied zijn bezweken aan de longziekte.\n\nDat de coronastorm aan kracht wint in het gebied, mag op het eerste gezicht verbazen. 'De Latijns-Amerikaanse landen legden het internationale vliegverkeer op hetzelfde moment aan banden als de Verenigde Staten en Europa. Vrijwel gelijktijdig voerden ze richtlijnen rond social distancing en lockdowns in', zegt Marcos Espinal, directeur van het departement Overdraagbare Ziektes bij de Pan American Health Organization.\n\nDie ingrepen hebben volgens hem de grootschalige verspreiding van het coronavirus in Latijns-Amerika vertraagd. 'Toch krijgt de regio nu ook een golf over zich heen', stelt de voormalige medewerker van de Wereldgezondheidsorganisatie vast.\n\nFysiek contact\n\nEen resem factoren verklaren die tendens. Fysiek contact zit sowieso veel meer ingebakken in de Latijnse cultuur. In sommige landen hielp het gedrag van presidenten ook niet echt om de bevolking te sensibiliseren voor de gevaren van de longziekte. Zo loochenen de leiders van Brazilië en Mexico, de ultrarechtse Jair Bolsonaro en de links-populistische Andrés Manuel López Obrador, de ernst van de situatie.\n\nDe Latijns-Amerikaanse landen legden het internationale vliegverkeer op hetzelfde moment aan banden als de Verenigde Staten en Europa. Vrijwel gelijktijdig voerden ze richtlijnen rond social distancing en lockdowns in. Marcos Espinal Directeur departement Overdraagbare Ziektes bij de Pan American Health Organization\n\nRijke Latijns-Amerikanen hebben er bovendien wel vaker een handje van weg om door de overheid opgelegde regels aan hun laars te lappen. De minder gegoede gezinnen zijn voor hun levensonderhoud dan weer erg afhankelijk van dagarbeid of straatventen. Een dag in quarantaine komt neer op een dag zonder inkomsten.\n\n'Latijns-Amerika is de meest ongelijke regio ter wereld. Dat feit bemoeilijkt voor politieke leiders de evenwichtsoefening tussen de bescherming van de volksgezondheid en het vrijwaren van economische groei. Met strikte lockdowns, de instelling van een avondklok en de verplichte sluiting van bedrijven dreigen miljoenen mensen extra in de armoede te belanden', legt Espinal het dilemma uit.\n\nFruitmarkt\n\nWellicht speelden ook markten een cruciale rol in de opmars van Covid-19 in Latijns-Amerika. Zelfs in landen met de striktste quarantainemaatregelen, zoals Peru, konden marktkramers elke dag hun waren blijven aanbieden aan hun klanten.\n\nWe zijn in oorlog en we staan er slecht voor. Pilar Mazzeti Hoofd Covid-19-taskforce Peruaanse regering\n\n'Een sluiting is niet aan de orde want markten zijn een onontbeerlijke schakel in onze voedselketen', betogen de regionale overheden. De regels rond social distancing of elementaire hygiëne lijken er evenwel niet van tel. Laat staan dat mondmaskers verplicht zijn voor marktkramers of klanten.\n\nMet alle gevolgen van dien. Uit onderzoek in de Peruaanse hoofdstad Lima bleek enkele dagen geleden dat liefst 79 procent van de kramers op de belangrijkste fruitmarkt met corona besmet is. 'Niemand weet hoelang het virus er al rondwaart en hoeveel mensen de marktkramers geïnfecteerd hebben. Een nieuwe coronaopstoot lijkt niet te vermijden', vreest Eduardo Zegarra, onderzoeker van de denktank Grade in Lima.\n\nNoodkreten\n\nDe situatie op de fruitmarkt is tekenend voor heel Latijns-Amerika. Omdat de testcapaciteit in de regio ondermaats is, vrezen gezondheidsexperts dat de longziekte al veel wijder verspreid zit dan de officiële cijfers aangeven.\n\nLatijns-Amerika is de meest ongelijke regio ter wereld. Met strikte lockdowns, de instelling van een avondklok en de verplichte sluiting van bedrijven dreigen miljoenen mensen extra in de armoede te belanden. Marcos Espinal Directeur departement Overdraagbare Ziektes bij de Pan American Health Organization\n\nNoodkreten uit ziekenhuizen lijken dat vermoeden te bevestigen. In de Chileense hoofdstad Santiago zijn meer dan 90 procent van de bedden op de afdeling intensieve verzorging bezet. In Lima gaat het om acht op de tien bedden.\n\nDokters trekken aan de alarmbel. Door besparingsrondes in de voorbije jaren hebben ze geen of onvoldoende beschermingsmateriaal en niet de juiste of onvoldoende apparatuur en medicatie ter beschikking. Veel patiënten raken zelfs nooit tot in het ziekenhuis. 'We zijn in oorlog en we staan er slecht voor', duidde dokter Pilar Mazzeti, het hoofd van de Covid-19-taskforce van de Peruaanse regering, de ernst van de situatie enkele dagen geleden.",Corona raast als verwoestende storm over Latijns-Amerika,nl
7995,"De inkomsten uit erfbelastingen zijn een van de belangrijkste inkomstenbronnen voor Vlaanderen. Toch tonen de cijfers voor 2019 een opvallende daling van 10 procent naar 1,38 miljard euro. Uit de cijfers die CD&V-politica Katrien Schryvers bij Vlaams minister van Begroting Matthias Diependaele (N-VA) heeft opgevraagd, blijkt dat de daling merkbaar is bij alle categorieën van erfgenamen.\n\n11,3 miljard Erfenis Terwijl in 2018 het belastbaar vermogen dat vererfd werd 12,3 miljard euro bedroeg, ging het in 2019 nog om 11,3 miljard euro.\n\nWie wat erft, beslist de federale overheid. Hoeveel belastingen die erfgenaam betaalt op wat hij erft, bepaalt de Vlaamse overheid. De tarieven hangen af van de graad van verwantschap van de erfgenaam met de overledene, de omvang van de nalatenschap en de samenstelling van de erfenis (roerend en onroerend goed).\n\nLangstlevende partner\n\nOpvallend is dat de belastbare grondslag sterk is verminderd. Terwijl in 2018 het belastbaar vermogen dat vererfd werd 12,3 miljard euro bedroeg, ging het in 2019 om 11,3 miljard.\n\nMogelijk speelt het effect van de hervorming van de erfbelasting die in september 2018 werd ingevoerd. Die hervorming voorzag in nieuwe vrijstellingen, onder meer voor de langstlevende echtgenoot of de samenwonende partner. 'Het is goed mogelijk dat die vrijstelling mee verantwoordelijk is voor de daling van het totaal belastbaar vermogen dat werd vererfd in 2019', meent Schryvers.\n\nOok de federale hervorming van het erfrecht heeft wellicht een impact. Door die hervorming werd het deel van de nalatenschap waarover men vrij kan beschikken vergroot. Mensen kunnen een groter deel van hun vermogen nalaten aan erfgenamen die ze zelf kiezen. Volgens Diependaele wordt als gevolg van die hervorming relatief meer vermogen nagelaten aan de partner.\n\nVriendenerfenis\n\nBij de hervorming van de erfbelasting werden ook de hoogste tarieven in de categorieën 'broers en zussen' en 'anderen' verlaagd. De verwachting dat via een verlaging van de erfbelasting voor familieleden in de zijlijn en vreemden mensen sneller geneigd zouden zijn meer na te laten aan deze groepen, wordt voorlopig niet ingelost. Ook die categorieën erfgenamen betaalden in 2019 minder erfbelasting dan voordien.",Vlaanderen int minder erfbelasting door hervorming erfrecht,nl
7996,"Een van de mogelijke oorzaken van de stijging is de bekendheid van het duolegaat, meent Schryvers. Met een duolegaat, dat volgend jaar hervormd wordt, kunt u geld nalaten aan een goed doel. De constructie is vooral interessant als u iets nalaat aan verre familie of aan een vriend. Omdat zij geen familie in rechte lijn zijn, worden ze zwaar belast bij een erfenis, tot 55 procent. Een duolegaat komt neer op een overeenkomst waarbij het goede doel alle erfbelasting betaalt, dus ook die op het legaat van uw neef of goede vriend. Die houdt op die manier meer over dan wanneer hij zelf de erfbelasting moet betalen.",Elke dag vloeit 900.000 euro via testament naar goed doel,nl
7997,"Minister van Binnenlandse Zaken Pieter De Crem zal het korps van de politiezone Brussel-Zuid versterken.\n\nDe Crem beloofde een en ander tijdens een overleg met de burgemeester van Anderlecht Fabrice Cumps (PS) en de korpschef van de politiezone Brussel-Zuid. Hoe groot de versterking precies zal zijn, moet nog verder uitgewerkt worden.\n\nNa het geval van politiegeweld in Anderlecht van afgelopen woensdag, had minister De Crem in het politiecommissariaat van Anderlecht een overleg met de burgemeester van Anderlecht en met de top van de politiezone Brussel-Zuid.\n\nBij dat overleg werd het incident van woensdag geanalyseerd en werden de uitdagingen van de politie besproken.\n\nMinister De Crem gaat in op de vraag om de politiezone te versterken. Hoe dat concreet zal gebeuren ‘wordt verder gezamenlijk uitgewerkt’, zo staat te lezen in een persbericht van het kabinet-De Crem.\n\nDe Crem en burgemeester Cumps spraken ook met het korps, en met een van de betrokkenen bij het incident.\n\nDe minister, de gemeente Anderlecht en de politiezone zullen de komende periode nauw contact houden om de zaken op te volgen en ‘om dergelijke incidenten in de toekomst te vermijden’.\n\nNieuwe rellen\n\nGisteravond waren er opnieuw rellen in Brussel, zo meldt de nieuwssite Bruzz. Het gaat om een vechtpartij tussen dertig tot veertig mannen waarbij, volgens getuigen, ook geweerschoten werden gelost. Ze werden opgemerkt in de omgeving van Anneessens, de Lemmonnierlaan en de Papenvest.\n\nToen de politie ter plaatse kwam, was de vechtpartij al gedaan. De reden voor het vechten is niet bekend. Ook is niet duidelijk of er echt geschoten is, al vonden buurtbewoners vanmorgen wel een kogelhuls.",Minister De Crem belooft versterking politiezone Brussel-Zu...,nl
7998,In Gizeh nabij de Egyptische hoofdstad Caïro wordt een brug gebouwd op slechts enkele centimeters van appartementsblokken. Dat leidt tot heel wat frustratie onder de inwoners. De plannen om de verkeersinfrastructuur te verbeteren in de stad staan soms haaks op de huisvesting. Op de beelden is te zien hoe het viaduct net niet de gebouwen raakt.,Egypte bouwt viaduct vlak naast woonblokken,nl
7999,"In het oosten van Vlaams-Brabant mag drinkwater niet meer gebruikt worden om de auto te wassen, een plonsbad te vullen of de planten water te geven.\n\nDoor de aanhoudende droogte heeft de gouverneur van Vlaams-Brabant beslist dat het gebruik van leidingwater beperkt wordt.\n\nIn het oosten van de provincie is het voortaan verboden om het water te gebruiken voor niet-essentiële toepassingen. Daaronder wordt verstaan: het afspuiten van voertuigen, aanhangwagens en opleggers; het vullen of bijvullen van zwem- en plonsbaden met meer dan 100 liter water; het vullen of bijvullen van vijvers; het bevoorraden van fonteinen; het reinigen van verhardingen zoals straten, straatgreppels, voetpaden, terrassen, opritten, parkings en pleinen; het besproeien van sportterreinen, het sproeien van velden en weiden, het besproeien van grasvelden, parken en tuinen, het besproeien en reinigen van daken, gevels, tenten, luifels.\n\nHet verbod geldt in de gemeenten binnen het distributiegebied Mid-Oost van De Watergroep.\n\nHet gaat om de volgende gemeenten: Aarschot, Begijnendijk, Bekkevoort, Bertem, Bierbeek, Boortmeerbeek, Boutersem, Diest, Geetbets, Glabbeek, Grimbergen, Haacht, Herent, Hoegaarden, Hoeilaart, Holsbeek, Huldenberg, Kampenhout, Kapelle-op-den-Bos, Keerbergen, Kortenaken, Kortenberg, Landen, Leuven, Linter, Londerzeel, Lubbeek, Meise, Merchtem, Opwijk, Oud-Heverlee, Overijse, Rotselaar, Scherpenheuvel-Zichem, Steenokkerzeel, Tervuren,Tielt-Winge, Tienen, Tremelo, Vilvoorde, Zemst, Zoutleeuw.\n\nGouverneur Lodewijk De Witte wijst er bij zijn beslissing op dat 'er zich in het bevoorradingsgebied Mid-Oost van De Watergroep moeilijkheden voordoen om een normale waterbedeling te handhaven'. Er wordt immers veel meer water gebruikt dan normaal 'als gevolg van aanhoudende extreme piekverbruiken'. De Witte stelt: 'Het instellen van een gebruiksbeperking met onmiddellijke ingang kan hopelijk ervoor zorgen dat bevoorradingsknelpunten tot een minimum kunnen worden beperkt.'\n\nVanmorgen viel onder meer Overijse al een tijdje zonder water. Daarover leest u alles hier.",Sproeiverbod in grote delen van Vlaams-Brabant,nl
8000,"In Oekraïne heeft de uitbater van een visvijver na een ruzie zeven vissers die op zijn terrein overnachtten doodgeschoten met een jachtgeweer. De zwaar dronken man ging na middernacht achter de groep aan.\n\nDat meldt de politie van de regio Zjytomyr vrijdag. Eerder op de avond had de man ruzie gehad met een deel van de groep, waarop hij zijn geweer ging halen en hen doodschoot. Hij doodde ook de anderen die naast hen lagen te slapen.\n\nEen iemand van de groep van acht vissers kon ontkomen en verwittigde de politie. De in 1962 geboren dader riskeert een levenslange gevangenisstraf.\n\nVolgens lokale media zei de politie dat alle slachtoffers tussen 30 en 50 jaar zijn, en in het verleden vochten in het oosten van Oekraïne tegen de pro-Russische separatisten.",Dronken uitbater visvijver schiet zeven vissers dood,nl
8001,"De directies, die de voorbije weken keihard werk leverden, zitten vanavond misschien met de handen in het haar, aldus Nancy Libert van onderwijsvakbond ACOD. Ze waarschuwt dat niet alle scholen een maximumaanbod zullen kunnen garanderen.\n\nHet kleuter- en lager onderwijs kan vanaf 2 juni volledig openen. Dat werd beslist na een marathonoverleg tussen de onderwijskoepels, de vakbonden en onderwijsminister Ben Weyts (N-VA). Lees hier.\n\nMaar het feit dat de bonden bij het overleg werden betrokken, betekent niet dat zij alles even hard toejuichen.\n\n‘De directies, die de voorbije weken keihard werk leverden, zitten vanavond misschien met de handen in het haar’, aldus Nancy Libert van onderwijsvakbond ACOD. ‘Ze moeten allicht opnieuw een risicoanalyse maken en hun leerkrachtenpuzzel helemaal opnieuw leggen.’\n\nLibert waarschuwt: ‘De bubbel is wel groter geworden voor leerlingen in het lager (van max 14. Naar 20, red.), maar de anderhalvemeter regel blijft behouden. Dat wil dus zeggen dat twintig leerlingen enkel samen mogen zitten als de klas voldoende groot is. Twintig leerlingen en een leerkracht vragen dus om 88 m².’\n\nLibert is ook teleurgesteld over de datum. ‘Ouders willen duidelijkheid. Elke vader of moeder zal verwachten zijn of haar kind op twee juni naar school te sturen. Dat is echter geen vaststaand feit. Het is vanaf twee juni, niet op twee juni. Scholen beslissen zelf wanneer ze er klaar voor zijn. De leerlingen van het eerste en tweede leerjaar zullen misschien ook moeten inboeten op het aantal dagen dat zij naar school kunnen gaan. Vier volle dagen zal in de praktijk niet mogelijk zijn daar waar men kleuteronderwijzers heeft ingeschakeld voor ontdubbeling van klassen in het 1 ste en 2 de leerjaar.’",ACOD: ‘Directies opnieuw met handen in het haar’,nl
8002,"Een Airbus A320 met 99 mensen aan boord is neergestort op een woonwijk in de stad Karachi. Minstens twee passagiers hebben de crash overleefd.\n\nHet vliegtuig van Pakistan International Airlines (PIA) - vlucht PK 8303 - vloog met 91 passagiers en 7 bemanningsleden van Lahore naar Jinnah International Airport in de stad Karachi, een van de drukste luchthavens van Pakistan. Bij de landing ging het mis.\n\n'Het laatste wat we van de piloot gehoord hebben, is dat hij met een technisch probleem kampte', zegt PIA-woordvoerder Abdullah H. Khan. 'Het is een erg tragisch ongeval.'\n\nHet toestel is neergestort op een dichtbevolkte woonwijk. De buurt heeft de naam 'Model Colony' en ligt op 2 km van de landingsbaan. Beelden op sociale media toonden vlak na de crash rookwolken die van achter de gebouwen opstegen. Meerdere huizen zouden vernield zijn. Er wordt gevreesd voor vele slachtoffers. Het Pakistaanse leger en de hulpdiensten zijn uitgerukt naar de locatie van de crash. Tientallen lichamen zijn al geborgen.\n\nMinstens twee passagiers - onder wie een bankier - hebben de crash volgens de lokale autoriteiten overleefd. Er is ook sprake van een derde overlevende.\n\nOp Twitter betuigt premier Imran Khan zijn medeleven met de slachtoffers, en kondigt hij een onderzoek aan.\n\nShocked & saddened by the PIA crash. Am in touch with PIA CEO Arshad Malik, who has left for Karachi & with the rescue & relief teams on ground as this is the priority right now. Immediate inquiry will be instituted. Prayers & condolences go to families of the deceased. — Imran Khan (@ImranKhanPTI) May 22, 2020\n\nSlechts enkele dagen geleden is Pakistan begonnen met de geleidelijke heropstart van commerciële vluchten die vanwege de coronacrisis waren opgeschort.\n\nHet is de tweede crash van de luchtvaartmaatschappij in minder dan vier jaar tijd. In 2016 kwamen 47 mensen om toen een ATR-42-toestel crashte.",Vliegtuig neergestort op Pakistaanse woonwijk: 'Minstens twe...,nl
8003,"Wilson Roosevelt Jerman, die in het Witte Huis elf presidenten diende, is op 91-jarige leeftijd overleden. Jerman trad in 1957 in dienst van het Witte Huis onder de Republikein Dwight D. Eisenhower en ging in 2012 op pensioen tijdens het mandaat van Barack Obama.\n\nZijn familie meldt aan Amerikaanse media dat hij overleden is aan het coronavirus.\n\nHoewel Jerman als schoonmaker begon, duurde het niet lang voor hij de rol van butler overnam, een promotie die tijdens het presidentschap van John F. Kennedy (1961-1963) werd gepromoot door de toenmalige first lady Jacqueline Kennedy.\n\n'Met zijn vriendelijkheid en zorg heeft Wilson Jerman ertoe bijgedragen dat het Witte Huis decennia lang een thuis is geworden voor presidentiële families, waaronder de onze', aldus voormalig first lady Michelle Obama.\n\nJerman overleed op 16 mei. Thuis sprak hij nooit over politiek, aldus een kleindochter aan CNN.\n\nIn de VS zijn bijna 95.000 mensen gestorven aan covid-19, een ziekte die onevenredig veel Afro-Amerikanen zoals Jerman heeft getroffen.",Butler van elf Amerikaanse presidenten overleden,nl
8004,"Het kleuter- en lager onderwijs kan vanaf 2 juni volledig openen. Dat werd beslist na een marathonoverleg tussen de onderwijskoepels, de vakbonden en onderwijsminister Ben Weyts (N-VA).\n\nNa uren vergaderen beslisten de onderwijskoepels, de vakbonden en minister van Onderwijs Ben Weyts (N-VA) om het aantal leerjaren dat naar school kan gaan uit te breiden. Vanaf 2 juni kan het kleuter- en lager onderwijs opnieuw naar school. Het gaat voor de duidelijkheid om een maximumscenario waar scholen van kunnen afwijken.\n\n'We geven aan alle leerlingen iets om naar uit te kijken. Zelfs een beperkte terugkeer naar school maakt een enorm verschil', zegt minister van Onderwijs Ben Weyts (N-VA)\n\n‘Kleuters kunnen binnenkort naar school,’ klinkt het. Het kleuteronderwijs kan opnieuw voltijds open. ‘De dagopvang voor kleuters vervalt hierdoor. De klasgroep in het kleuteronderwijs wordt de contactbubbel, ook al is die groter dan 20. Dezelfde bubbel wordt aangehouden tot het einde van het schooljaar. Social distancing moet niet toegepast worden bij de kleuters. Afspraken inzake handhygiëne blijven gehandhaafd. De leerkracht moet ook geen masker dragen bij het les geven. Voor contacten tussen volwassenen, blijft het wel verplicht om een mondmasker te dragen.’\n\nOok het aantal leerjaren in het lager onderwijs wordt uitgebreid. ‘Voor het lager onderwijs hebben we de ambitie om voor alle leerjaren minstens de helft van de onderwijstijd tot het einde van het schooljaar te voorzien met een maximum van 4 dagen per week’, klinkt het. ‘De scholen kunnen zelf beslissen onder welke modaliteiten hieraan invulling gegeven wordt. Dit kan bijvoorbeeld ook alternerend per week, halve dagen, volle dagen, …\n\nDe volledige heropstart in het lager onderwijs zal gepaard blijven gaan met social distancing in de klas. Uitgangspunt blijft dat de oppervlaktenormen van 4 m² per leerling en 8 m² per leerkracht worden gehandhaafd. Iedere leerling krijgt in het klaslokaal een vaste zitplaats.’\n\nHet principe van contactbubbels blijft behouden maar kan op aangeven van de GEES verruimd worden met het oog op de praktische haalbaarheid tot max. 20 leerlingen, evenwel enkel als de oppervlakte het toelaat. Leerlingen krijgen les in een vast klaslokaal en in vaste groepen van max. 20 leerlingen. ‘Het spreekt voor zich dat scholen de heropstart enkel kunnen uitbreiden indien dat op een voldoende veilige manier kan’, klinkt het. Voor de leerjaren die heropstarten, vervalt het aanloopleren zoals we het nu kennen.\n\nOok perspectief voor tieners\n\nDe Nationale Veiligheidsraad liet het onderwijsveld al eerder de ruimte om naast de laatstejaars (het zesde en zevende jaar) in het secundair onderwijs, ook het tweede en vierde middelbaar op te starten. Vandaag werd beslist om dat ook effectief te doen vanaf 2 juni.\n\n‘Vanaf 2 juni zullen de leerlingen van het 2de en 4de jaar secundair de lessen op school kunnen hervatten. Deze leerlingen komen gedurende maximum 2 volle dagen of 4 halve dagen per week naar school’, zegt het kabinet Weyts. ‘Daarnaast is iedereen het er mee eens dat alle leerlingen het schooljaar samen moeten kunnen afsluiten. Leerlingen van het 1ste, 3de en 5de jaar gewoon secundair onderwijs worden daarom – los van eventuele evaluaties – ten minste 1 dag en meer als het kan uitgenodigd in de loop van de rest van het schooljaar. Hetzelfde geldt voor leerlingen van het deeltijds beroepssecundair onderwijs.’\n\nVoor alle duidelijkheid: deze voorstellen moeten nog worden goedgekeurd door de Veiligheidsraad, maar hebben wel de steun van de GEES. Ook is dit een voorstel dat niet alle scholen moeten volgen. Met name de socialistische vakbond ACOD laat weten dat de datum van 2 juni richtinggevend is.' Het is vanaf twee juni, niet op twee juni. Scholen beslissen zelf wanneer ze er klaar voor zijn', zegt de vakbond.",Kleuter- en lager onderwijs kan volledig openen vanaf 2 juni,nl
8005,"Christopher Nolan, de regisseur van onder andere Inception en Interstellar, komt binnenkort met zijn nieuwste film ‘Tenet’. De trailer ging donderdag in première in het immens populaire spel Fortnite. De film zou vanaf 17 juli in de bioscoop verschijnen, maar dat kan nog veranderen door de coronapandemie. Bekijk de trailer hierboven.\n\nHoe de trailer verscheen in het spel Fortnite ziet u hieronder.",Trailer ‘Tenet’ van Christopher Nolan verschijnt in Fortnite,nl
8006,"Deze onderhoudsgewoontes doen meer kwaad dan goed\n\nWat je zelf doet, doe je vaak beter. Op het vlak van het onderhouden van je woning kom je vaak al ee...",LIVE: Dalle zet licht op groen voor zomerkampen,nl
8007,"De Amerikaanse president Donald Trump heeft een gezichtsmasker gedragen tijdens een bezoek aan een Ford-fabriek in Michigan. Hij nam het weer af toen hij de camera’s van de journalisten zag. 'Ik wilde jullie het plezier niet gunnen', zegt Trump.","Trump draagt toch masker, maar niet voor de pers",nl
8008,"Het Chinese jaarlijkse Volkscongres stond dit jaar in teken van de coronacrisis. Premier Li Keqiang heeft er gezegd dat China zich voor dit jaar geen doelen voor de economische groei stelt. Ook zal het defensiebudget dit jaar met maar 6,6 procent verhogen. Verder werd een controversiële wet met betrekking tot Hongkong besproken.\n\nChina stelt zich dit jaar geen doelen voor de economische groei, wegens de ‘grote onzekerheid’ door de coronapandemie. Dat heeft premier Li Keqiang gezegd bij de opening van het jaarlijkse Volkscongres, de bijeenkomst van het parlement. Er waren zo’n 3.000 vertegenwoordigers aanwezig.\n\nPeking neemt zich wel voor om de werkloosheid op circa 6 procent te houden en de inflatie rond de 3,5 procent, maar stelt geen specifiek cijfer voorop voor de groei van het bruto binnenlands product.\n\n‘Geen specifiek target zetten voor economische groei zal ons allemaal toelaten ons te concentreren op het verzekeren van stabiliteit’, aldus de Chinese premier.\n\nHet doel voor het begrotingstekort is ‘minstens 3,6 procent’, zei Li ook. Vorig jaar was dat nog 2,8 procent.\n\nDefensiebudget\n\nTijdens het Volkscongres werd ook duidelijk dat het Chinese defensiebudget dit jaar maar met 6,6 procent zal stijgen. Dat is het laagste cijfer in jaren, ook een gevolg van de coronapandemie. Vorig jaar stegen de militaire uitgaven nog met 7,5 procent.\n\nChina heeft, na de Verenigde Staten, het grootste defensiebudget ter wereld. Dit jaar verwacht het land 1.268 miljard yuan (163 miljard euro) uit te geven voor zijn verdediging.\n\nSpanningen met Taiwan, door China beschouwd als een afvallige provincie, en territoriumdisputen in de Zuid-Chinese Zee zijn de belangrijkste defensieprioriteiten van Peking.\n\nPremier Keqiang zei tijdens de opening van het congres dat China zich resoluut zal verzetten tegen elke separatistische activiteit om Taiwan onafhankelijk te maken.\n\nHong Kong\n\nEr werd ook aandacht geschonken aan een controversieel voorstel voor een nieuwe veiligheidswet met betrekking tot de Chinese autonome regio Hongkong, die haar eigen beleid mag bepalen. Dat voorstel ligt al zo’n twintig jaar op tafel, maar werd nooit aangenomen door de grote tegenstand vanuit Hongkong. Het Volkscongres wil die wet nu toch, zonder overleg met de regio, doorvoeren.\n\nDe wet zou separatisme of opruiende activiteiten strafbaar maken met de bedoeling om geweld te voorkomen zoals tijdens de miljoenenbetogingen vorig jaar in Hongkong. Tegenstanders vrezen dat met die wet elk protest in de regio tegengehouden zal kunnen worden. Oppositiepolitici in Hongkong zien het als een poging hen de mond te snoeren. Zij denken dat dit het einde van het ‘één land, twee systemen’-principe betekent. Op sociale media wordt via onder meer #StandWithHongKong opgeroepen tot protest tegen de wet.\n\nDat de wet weerop tafel ligt en controversieel is, liet zich voelen in de aandelenbeurs van Honkong. Vrijdag ging die hard onderuit. De Hang Seng-index in Hongkong raakte intussen ruim 5 procent kwijt.","Chinees Volkscongres focust op de economie, defensie en een controversiële wet voor Hongkong",nl
8009,"Sinds de jaren zeventig werken vijf West-Europese landen samen om communicatie van vriend en vijand af te luisteren en te kraken. Eén land ontbreekt opvallend in het rijtje: België. Door een slechte crypto-reputatie zou het uit de club zijn geweerd.\n\nAlle spionageonthullingen hebben minstens één codewoord nodig. Dat van dit verhaal is Maximator. Voor de bierkenners: ja, dat is dezelfde als die van de het Beierse bier, en dat is geen ...",De spionnenclub waar België niet bij mag,nl
8010,"De Franse autoproducent Renault bevindt zich in een zeer ernstige crisis en ‘vecht voor zijn voortbestaan’. Dat heeft de Franse minister van Economie en Financiën Bruno Le Maire vrijdag laten verstaan in een interview met de krant Le Figaro.\n\nRenault heeft voor 5 miljard euro staatsgaranties gevraagd, zegt de minister. ‘Ik heb die leningen nog niet ondertekend’, beklemtoont hij. De Franse regering eist verschillende engagementen van Renault. Het gaat onder meer om de productie van elektrische voertuigen en over de vestiging van technologisch geavanceerde activiteiten in Frankrijk.\n\nLe Maire vraagt ook om de grote Renault-fabriek in Flins, in de omgeving van Parijs, open te houden. ‘Dat is het standpunt van de regering en van de staat als aandeelhouder’, zegt hij in een interview met de zender Europe 1. Flins is de grootste Renault-site op het Franse vasteland en stelt meer dan 2.600 mensen tewerk. Volgens het satirische blad Le Canard Enchaîné zou Renault die site willen sluiten.\n\nDe minister zegt nu de voorstellen van Renault af te wachten. ‘Er is dringend actie nodig’, waarschuwt hij. ‘Renault kan verdwijnen.’ Hij is er wel van overtuigd dat het bedrijf de crisis kan overwinnen, als het zijn strategie aanpast. Daarbij is het volgens hem cruciaal dat er wordt ingezet op vooruitstrevende technologie en elektrische voertuigen.\n\nDe minister benadrukt voorts dat hij op zich geen problemen heeft met staatsinterventies om noodlijdende ondernemingen recht te houden. ‘Ik heb geen scrupules om onze ondernemingen te redden’, zegt hij in Le Figaro. ‘Welke andere oplossing is er? Je neerleggen bij honderdduizenden ontslagen en bij faillissementen? Dat zou dodelijk zijn voor onze economie.’",Minister Le Maire: ‘Renault vecht voor zijn voortbestaan’,nl
8011,"Bart Tommelein heeft een tik gekregen bij de voorzittersverkiezing van Open VLD. ‘Ik hoop dat ook punten uit mijn programma ter harte worden genomen.’\n\nEgbert Lachaert volgt Gwendolyn Rutten op als voorzitter van Open VLD. Hij haalde ruim twee keer meer stemmen dan zijn dichtste rivaal Bart Tommelein.\n\nLees ook: Vier uitdagingen voor Egbert Lachaert\n\nTommelein geeft toe dat Egbert Lachaert de voorzittersverkiezing duidelijk heeft gewonnen, maar hij hoopt dat de partij daarmee niet rechtser wordt. ‘Als dertig procent van de mensen voor mij stemt, betekent dit dat heel wat mensen een breed liberalisme willen, een volksliberalisme. Ik hoop dat het volgend partijbestuur samen met de voorzitter ook punten uit mijn plan ter harte neemt. Ik hoop dat deze partij geen rechtse partij wordt. Ik denk dat de mensen die voor mij gestemd hebben, zich daar niet in thuisvoelen.’\n\nDe Oostendse burgemeester verklaart zijn zware verliescijfers deels aan de lage opkomst. ‘Dat was niet in mijn voordeel. De uitslag is zeer duidelijk. De leden hebben gekozen, en de zwijgende meerderheid die niet gestemd heeft, heeft ongelijk.’\n\nDe lage opkomst wijt hij onder meer aan het feit dat er enkel digitaal kon worden gestemd en volgens hem heeft ook corona ‘wat roet in het eten gegooid’. Hij ziet ook een les in de voorbije verkiezing. ‘De leden zijn niet genoeg gemotiveerd, werden niet genoeg betrokken en hebben het aan zich laten voorbijgaan.’\n\nAmpe: 'Gekozen voor klassiek liberale koers'\n\nEls Ampe overtuigde iets meer dan 7 procent van de Open VLD’ers om voor haar te stemmen. Ondernemer Stefaan Nuytten bleef steken op net geen 2 procent. Els Ampe, die nipt het partijbestuur haalde, gaf aan ‘voor de basis te blijven knokken’. 'De mensen hebben duidelijk gekozen voor een klasssiek liberale koers, en dat vind ik wel goed.'\n\nAmpe kreeg nogal wat kritiek over de soms forse filmpjes met kritiek op de coronamaatregelen die ze via Twitter verspreidde, terwijl er net was gevraagd een serene campagne te voeren. Ze blijft alleszins achter die campagne staan.\n\nNuytten drukte zijn vertrouwen uit in hoe Lachaert de relance na de coronacrisis zal aanpakken.",Tommelein na verlies: ‘Ik hoop dat Open VLD geen rechtse par...,nl
8012,"Na het uitstel van betaling op woonkredieten is er nu een gelijkaardige regeling voor wie een consumentenkrediet heeft lopen. Maar de voorwaarden zijn streng.\n\nWie door de coronacrisis in financiële moeilijkheden is gekomen, kan nu ook uitstel van betaling vragen voor een lopend consumentenkrediet, zoals een lening voor de aankoop van een auto of van andere ...",Betaalpauze op consumenten­krediet lost niet alles op,nl
8013,"De familie van de vermoorde Saudische journalist Jamal Khashoggi vergeeft de moordenaars. Dat heeft de zoon van de journalist, Salah Khashoggi, laten weten via Twitter.\n\nSalah Khashoggi, de zoon van de vermoorde Saudische journalist Jamal Khashoggi laat weten dat zijn familie de moord vergeeft via Twitter: ‘Op deze gezegende avond in de gezegende maand van de ramadan herinneren wij ons wat God zei: Als een persoon kan vergeven en het kan goedmaken, dan krijgt hij een beloning van Allah’, aldus Khashoggi. ‘Daarom kondigen de zoons van martelaar Jamal Khashoggi aan dat we zijn moordenaars vergeven.’\n\nDe journalist, die schreef voor de Amerikaanse krant The Washington Post, werd in 2018 in het consulaat van Saudi-Arabië in het Turkse Istanboel gedood. Hij was daar om papieren in orde te maken voor zijn huwelijk met de Turkse Hatice Cengiz, die hem buiten opwachtte. Zijn lijk is nooit gevonden. De journalist leunde aanvankelijk bij het Saudische bewind aan, maar stelde zich later kritisch op. De Saudische kroonprins Mohammed bin Salman hing altijd als een schaduw boven de moordzaak. Khashoggi was in zijn columns in The Washington Post bijzonder kritisch voor de kroonprins.\n\nOnderzoek naar de moord\n\nEen Saudische rechtbank veroordeelde in december 2019 vijf mannen tot de doodstraf voor de moord. De speciale rapporteur van de VN over de moord op de journalist, Agnès Callamard, sprak toen van een ‘farce’. De VN-secretaris-generaal António Guterres eiste een onafhankelijk en onpartijdig onderzoek naar de moord. Turkije hekelde dat het onderzoek niet eens verduidelijkt heeft waar het lichaam van de journalist is, of wie de opdracht heeft gegeven.\n\nIn maart kondigde Turkije aan dat het twintig Saudi's gerechtelijk zal vervolgen in de zaak. De procureur-generaal van Istanboel zei dat het toen ook om twee familieleden van de Saudische kroonprins ging: ex-adviseur Saoud al-Qahtani en generaal Ahmed al-Assiri. Ze worden ervan beschuldigd dat ze de opdracht hebben gegeven tot moord met voorbedachte rade. De achttien andere verdachten worden beschuldigd van deelname aan de moord. Alle twintig verdachten riskeren levenslange opsluiting.",Familie gedode journalist Khashoggi vergeeft moordenaars,nl
8014,"In de Gentse wijk Brugse Poort is een drugslab gevonden. Dat bevestigt het parket van Oost-Vlaanderen.\n\nDe politie is samen met de brandweer sinds afgelopen nacht bezig met een onderzoek op een terrein met garageboxen en een loods.\n\n‘Wij zijn inderdaad op een drugslabo gestoten’, zegt hoofdcommissaris Patrick Willocx van de federale gerechtelijke politie. ‘Meer informatie kan ik nog niet kwijt om het onderzoek niet te schaden, maar ik kan wel meegeven dat er geen gevaar is voor de buurtbewoners.’\n\nDie klaagden over geurhinder de voorbije dagen. ‘Daarom werd ook de brandweer ingeschakeld bij de actie’, aldus Willocx. ‘De civiele bescherming zal nu meehelpen om het labo verder te ontmantelen.’\n\nHet gaat om een labo waar synthetische drugs gemaakt werden. Op de vraag of de politie verdachten heeft opgepakt, wil hij nog niet antwoorden.\n\nDe Brugse Poort komt al een paar weken negatief in het nieuws met overlast, vechtpartijen en drugsgeweld. Patrouilles en controles werden de voorbije weken dan ook opgevoerd, en een aantal drugsdealers werd opgepakt.\n\n‘Deze actie toont aan dat de politie sterk aanwezig is op het terrein, doet wat moet, en zaken gericht aanpakt die moeten opgelost moeten worden’, zegt burgemeester Mathias De Clercq (Open VLD).",Politie rolt drugslab op in Gentse Brugse Poort,nl
8015,"Na zijn vertrek als ceo bij de Nederlandse bierbrouwer Heineken wordt de Belg Jean-Francois Van Boxmeer de nieuwe bestuursvoorzitter bij de Britse telecomgroep Vodafone.\n\nVolgende maand stopt de 59-jarige Jean-Francois Van Boxmeer als topmanager bij Heineken. Hij was er vijftien jaar lang de ceo en bouwde Heineken uit tot de tweede grootste bierproducent van de wereld. In het najaar zal Van Boxmeer, die geboren werd in Elsene, voor het eerst in zijn loopbaan voor een ander bedrijf dan Heineken gaan werken. Op 3 november wordt hij de nieuwe bestuursvoorzitter van de telecomreus Vodafone.\n\nBij Vodafone volgt hij de Nederlander Gerard Kleisterlee op, de voormalige ceo van Philips. Na een mandaat van negen jaar kon Kleisterlee volgens de Britse corporate governance-regels geen voorzitter meer blijven.\n\nDe keuze voor Van Boxmeer heeft er volgens de ceo van Vodafone, Nick Read, alles mee te maken dat de Belgische manager ‘een van de langstdienende en meest succesvolle ceo’s is in het hele Europese bedrijfsleven’. Van Boxmeer heeft als opdracht om, samen met Read, het Britse telecombedrijf weer met financieel en commercieel succes te doen aanknopen.",Van Boxmeer trekt naar Vodafone,nl
8016,"De Amerikaanse president Donald Trump heeft donderdag aangekondigd dat de Verenigde Staten zich terugtrekken uit het Open Skies-verdrag, waarmee militaire bewegingen en wapenreducties kunnen worden geverifieerd van de landen die het verdrag ondertekenden. ‘Rusland heeft het verdrag niet nageleefd’, klinkt het. Rusland noemt de beschuldigingen 'ongegrond'.\n\nDonderdag kondigde de Amerikaanse president Donald Trump aan dat zijn land zich terugtrekt uit het Open Skies-verdrag omdat ‘Rusland het niet heeft nageleefd’, aldus Trump. ‘Zolang ze het niet naleven, trekken wij er ons uit terug.’\n\nHet internationale verdrag geeft landen de mogelijkheid ongewapende observatievluchten boven elkaars grondgebied uit te voeren, in een poging transparantie en vertrouwen op te bouwen, zei een hoge functionaris. Het verdrag, dat drie decennia geleden tot stand kwam, laat 34 landen, waaronder de VS en Rusland, toe dergelijke observatievluchten uit te voeren.\n\nAmerikaanse functionarissen zeggen dat Moskou Open Skies heeft geschonden door observatievluchten te blokkeren boven bepaalde gebieden, waaronder de Russische enclave Kaliningrad, en boven Russische legeroefeningen.\n\nRusland ontkent beschuldiging\n\nRusland vindt dat de Amerikaanse terugtrekking uit het verdrag op een ‘ongegrond voorwendsel’ steunt, want Rusland heeft het akkoord niet geschonden, reageerde een Russische hoge functionaris.\n\n‘Dit is volkomen ongegrond’, zei de directeur van de wapenbeheersingsafdeling van het Russische ministerie van Buitenlandse Zaken, Vladimir Yermakov, volgens het persbureau TASS. ‘Het is niet de eerste keer dat de VS de zaken proberen voor te stellen alsof Rusland iets schendt als voorwendsel om uit wapenbeheersingsakkoorden te stappen’, aldus Yermakov. Russische verantwoordelijken zeggen wel te willen praten over 'de technische vraagstukken die de Verenigde Staten voorstellen als vermeende schendingen door Rusland'.\n\nDe Russen zeggen het verdrag wel te blijven naleven, en keuren de Amerikaanse beslissing duidelijk af. ‘De terugtrekking van de VS uit dit verdrag betekent niet alleen een zware klap voor de grondslag van de Europese veiligheid, maar ook voor de bestaande militaire veiligheidsinstrumenten en de essentiële veiligheidsbelangen van de bondgenoten van de VS’, verklaarde de Russische viceminister van Buitenlandse Zaken, Alexandre Grushko, volgens de Russische persbureaus.\n\nDuitsland richt zich tot beide landen\n\nOok Duitsland heeft de VS opgeroepen om de beslissing te heroverwegen. De Duitse minister van Buitenlandse Zaken Heiko Maas vraagt tegelijk ook aan Rusland om zijn verplichtingen volledig na te komen.\n\nDuitsland hoopt de Amerikaanse regering nog op andere gedachten te brengen. Volgens Maas hebben Frankrijk, Polen en het Verenigd Koninkrijk ‘al herhaaldelijk’ aan Washington uitgelegd dat ‘moeilijkheden met de toepassing van het verdrag langs de kant van Rusland de laatste jaren’ een terugtrekking uit het verdrag ‘niet zouden rechtvaardigen’.\n\nVrijdagnamiddag vindt alvast een spoedvergadering plaats van de Navo-ambassadeurs.",Trump kondigt terugtrekking VS uit Open Skies aan,nl
8017,"Deze onderhoudsgewoontes doen meer kwaad dan goed\n\nWat je zelf doet, doe je vaak beter. Op het vlak van het onderhouden van je woning kom je vaak al ee...",Vier uitdagingen voor Egbert Lachaert,nl
8018,"Ik overweeg om mijn werkelijke beroepskosten in te dienen, dus ook de kosten van mijn woon-werkverkeer met de auto. Maar kan ik de lening die ik ben aangegaan voor de aankoop van mijn wagen, ook fiscaal inbrengen?\n\nEerst dit. Loontrekkenden hebben de keuze om zelf hun beroepskosten te bewijzen, of te opteren voor een forfait. Het forfait is een minimum waar u altijd recht op hebt. Het bewijzen van de werkelijke ...",Is een lening voor de aankoop van een auto fiscaal aftrekbaa...,nl
8019,"De Nederlandse spoorwegmaatschappij NS schat dat het aantal treinreizigers pas in 2025 weer op het niveau van voor de coronacrisis zal zitten. Tot die tijd verwacht het bedrijf een verlies van 4,7 miljard euro. Zonder overheidssteun houdt de NS het hoofd niet boven water, zegt financieel directeur Bert Groenewegen in de krant 'NRC Handelsblad'.\n\nVolgens Groenewegen is het onvermijdelijk dat het spoorbedrijf moet inkrimpen. Het uitgangspunt is echter om dat zonder gedwongen ontslagen, maar via natuurlijk verloop, te laten gebeuren.\n\nDe NS wil tot 2025 1,4 miljard euro besparen. ‘De productiekosten moeten omlaag', stelt Groenewegen. 'Maar met behoud van onze prestaties en de klanttevredenheid. Een dwingende voorwaarde is ook dat kaartjes betaalbaar blijven.’ De NS rijdt vanaf 2 juni weer grotendeels volgens de reguliere dienstregeling met het maximum aantal treinen, maar met slechts 40 tot 50 procent van de reizigers.\n\nGroenewegen stelt dat het bedrijf zich op korte termijn tot de overheid gaat wenden voor steun. Er wordt gewerkt aan een plan hiervoor, zegt hij tegen de krant, dat in juli klaar moet zijn.\n\nDat de NS over vijf jaar pas weer verwacht het aantal reizigers van voor de crisis te vervoeren, komt volgens Groenewegen onder meer doordat het woon-werkverkeer gaat veranderen. Ook doen bedrijven goede ervaringen op met thuiswerken en gaat ook het hoger onderwijs meer op afstand werken, zegt hij. ‘In onze prognose zitten we in 2024 nog 7 procent onder het niveau van 2019. We denken dat we pas in de loop van 2025 op 1,3 miljoen reizigers per dag zitten, het aantal van voor de crisis.’",Nederlandse spoorwegmaatschappij NS moet inkrimpen,nl
8020,"Egbert Lachaert volgt Gwendolyn Rutten op als voorzitter van Open VLD. Hij behaalde in de eerste ronde van de voorzittersverkiezing meer dan 60 procent van de stemmen.\n\nIn totaal 16.129 partijleden brachten een geldige stem uit. Lachaert kreeg 9.781 stemmen achter zijn naam, goed voor 61 procent van de stemmen. Dat is ruim twee keer meer dan zijn dichtste rivaal Bart Tommelein. Els Ampe overtuigde iets meer dan 7 procent van de Open VLD'ers om voor haar te stemmen. Ondernemer Stefaan Nuytten bleef steken op net geen 2 procent.\n\n'We sluiten een hoofdstuk af van onze liberale partij, en er opent zich een nieuw hoofdstuk', zei Lachaert in zijn dankwoord. Hij vindt het tijd om 'een aantal accenten' te leggen in de boodschap van zijn partij, en 'tegelijk verbredend te werken'. 'We willen een breed liberalisme uitdragen, dat een brede groep in de samenleving kan verbinden.' Hij wil daar 'eensgezind' met de partij aan werken.\n\nDit najaar wil hij een aantal congressen 'om de structuur en de inhoud van de partij opnieuw scherp te zetten'. Hij verwees ook naar een mogelijke naamsverandering, maar zei dat daar 'nog lang' over gepraat moet worden.\n\nDroomscenario\n\n‘Dit is een droomscenario’, zegt Lachaert in het VTM Nieuws. Weinigen hadden verwacht dat hij in deze eerste ronde Bart Tommelein zo’n nederlaag zou toedienen. Lachaert gaf net voor het bekendmaken van de resultaten nog aan dat hij ervan uitging dat een tweede stemronde nodig zou zijn.\n\nOmdat hij echter meer dan 50 procent van de stemmen binnenhaalde, is die tweede ronde overbodig. Lachaert kon op de steun rekenen van boegbeelden als vicepremier Alexander De Croo en Kortrijks burgemeester Vincent Van Quickenborne.\n\nLachaert mocht de felicitaties van zijn medekandidaten in ontvangst nemen. 'De democratie heeft zich duidelijk uitgesproken', zei Tommelein, die pleitte voor 'een breed volksliberalisme'. Els Ampe gaf aan 'voor de basis te blijven knokken'. Nuytten drukte zijn vertrouwen uit in hoe Lachaert de relance na de coronacrisis zal aanpakken.\n\n'Brede coalitie'\n\nAls kersvers voorzitter zal Lachaert aanschuiven aan de prille onderhandelingen voor een nieuwe regering. ‘Ik ga daar naartoe zonder exclusieven', zei hij ook in het VTM Nieuws. 'De inhoud telt. Er ligt vandaag geen enkele coalitie voor het rapen. Begin september moeten we absoluut een regering hebben en die mag heel breed zijn.'\n\nDe Croo ondervoorzitter\n\nOpen VLD koos vandaag ook een nieuw partijbestuur. Daarin weinig vernieuwing, maar vooral de gevestigde waarden. Omdat Alexander De Croo daarvoor de meeste stemmen haalde, wordt hij automatisch ondervoorzitter van de partij. De Croo sprak tijdens de voorzitterscampagne openlijk zijn steun uit voor Lachaert. Het duo heeft zo alle sleutels in handen om de partij naar hun hand te zetten.\n\nEls Ampe haalde nipt het partijbestuur. Ampe werkte met haar opmerkelijke voorzitterscampagne heel wat Open VLD’ers op de zenuwen, maar zal dus ook zetelen in het partijbestuur. Een andere opvallende naam in het partijbestuur is Frank Dewael, de zoon van Patrick Dewael en schepen in Hasselt. Volgens de statuten moet elke provincie vertegenwoordigd zijn door twee niet-mandatarissen op nationaal niveau.\n\nZo komen er drie vaders met hun zoon in het partijbestuur. Naast het geslacht Dewael, zetelen ook het geslacht De Gucht en het geslacht De Croo in het hoogste orgaan.\n\nMannenclubje\n\nDe voorzittersverkiezing bij Open VLD was de laatste van een hele rist verkiezingen sinds mei vorig jaar. Opvallend is dat het clubje partijvoorzitters een echte mannenclub is, nu met Egbert Lachaert ook een man in de voetsporen van Gwendolyn Rutten treedt.\n\nEen uitzondering vormen de groenen. Meyrem Almaci haalde het vorig jaar in de voorzittersverkiezingen van Björn Rsozka en Ecolo wordt geleid door het duo Jean-Marc Nollet en Rajae Maouane.\n\nLachaert is momenteel fractieleider van Open VLD in het parlement. Of hij die functie zal blijven uitvoeren, is nog onduidelijk. Daarnaast is hij ook eerste schepen in het Oost-Vlaamse Merelbeke.",Egbert Lachaert nieuwe voorzitter Open VLD: 'Openen nieuw hoofdstuk',nl
8021,"In tijden van crisis heeft de Wereldbank een expert in crises aangesteld als nieuwe hoofdeconoom: Carmen Reinhart.\n\nDe Wereldbank heeft Harvard-professor Carmen Reinhart benoemd tot hoofdeconoom en vicepresident. Daarmee kiest de organisatie, die voorheen een mannenbolwerk was, voor de tweede opeenvolgende keer een vrouw als belangrijkste deskundige.\n\nDe keuze voor Reinhart is geen toeval. De Wereldbank heeft met haar een kenner van economische crises aan boord gehaald. En dat komt in de wereldwijde coronacrisis bijzonder goed van pas. Het aantal ontwikkelingslanden dat in financiële problemen raakt, groeit in snel tempo door de coronacrisis en de lage olieprijs. Veel opkomende economieën kampen bovendien met massale kapitaalvlucht, wat de situatie verergert.\n\nReinhart is vooral bekend van het boek This time it’s different, dat zij schreef met econoom Kenneth Rogoff. In deze geschiedenis van acht eeuwen van financiële crises schetsen de auteurs het beeld dat landen keer op keer in dezelfde economische valkuilen trappen, waardoor nieuwe crises onvermijdelijk zijn.\n\nEerder U dan V-vorm\n\nOver de uitkomst van deze crisis is Reinhart pessimistisch. ‘Ik geloof meer in een herstel in de vorm van een U dan in een V’, verklaarde de Harvard-professor onlangs nog in een exclusief interview met deze krant. ‘Ik verwacht meer bedrijfsfaillissementen en landen die bankroet zullen gaan dan tijdens de financiële crisis. In Latijns-Amerika en Afrika moet de klap nog komen.’\n\nReinhart maakt ook deel uit van een nieuw groepje adviseurs dat IMF-topvrouw Kristalina ­Georgieva in het leven riep om zich over de corona­crisis te buigen.",Wereldbank stelt crisisexpert aan,nl
8022,"In de Amerikaanse staat Georgia is een man opgepakt die de moord op de zwarte jogger Ahmaud Arbery filmde. Dat hebben de autoriteiten bekendgemaakt. De zaak deed veel stof opwaaien in de VS, en de werking van het gerecht werd in vraag gesteld.\n\nDe 50-jarige William 'Roddie' Bryan werd opgepakt op verdenking van betrokkenheid bij de moord op Arbery in februari. De videobeelden gemaakt met zijn telefoon doken een tijd na de moord online op, waarna het onderzoek naar de feiten werd heropgestart.\n\nIn de opname is te zien hoe Ahmaud Arbery aan het joggen is in een woonwijk van Brunswick. Terwijl hij een witte pick-up passeert waarop een man staat, wordt hij tegengehouden door een tweede man die hem grijpt. Vervolgens klinken drie schoten.\n\nVolgens zijn advocaat is Bryan onschuldig en was hij niet gewapend op het moment van de feiten. Hij zou ook niet hebben overlegd met de twee andere mannen, vader en zoon Gregory en Travis McMichaels. Zij werden eerder al opgepakt en beschuldigd van moord. Ze verklaarden dat ze dachten dat de jogger een inbreker was.",Man opgepakt die moord op zwarte jogger in Georgia filmde,nl
8023,Vrij kunnen samenspelen en leren is een essentiële activiteit voor kinderen. Dat is de boodschap van liefst 16.000 artsen uit alle medische disciplines. Ze pleiten ervoor om alle kleuter- en lagere scholen te heropenen zónder onderlinge afstandsverplichting tussen kinderen. ‘Het volstaat dat leerkrachten hun voorzorgen nemen.’\n\nVandaag worden twee belangrijke beslissingen verwacht voor kinderen: zullen ze weer met meer naar school kunnen gaan en zullen ze tijdens de zomermaanden samen mogen spelen en op kamp gaan? Als het van ...,16.000 artsen: ‘Alle kinderen naar school zonder afstandsver... (Brussel),nl
8024,"Er is een Europees protocol klaar tegen de tijd dat het vliegverkeer herneemt. Volgens de aanbevelingen zullen passagiers onder meer een mondmasker moeten dragen en bij de check-in een covid-19-verklaring moeten ondertekenen.\n\nHet Europees Agentschap voor de veiligheid van de luchtvaart (EASA) en het Europees Centrum voor ziektepreventie en -bestrijding (ECDC) hebben een reeks maatregelen opgesteld voor luchtvaartpersoneel en reizigers. De luchtvaartmaatschappijen en luchthavens zullen die richtlijnen in de praktijk moeten omzetten.\n\nReizigers moeten volgens de aanbevelingen een mondmasker dragen vanaf het moment dat ze de luchthaven binnenkomen tot op hun bestemming. Voor kinderen onder zes jaar is een uitzondering mogelijk. Zeker bij lange reizen zullen passagiers voldoende maskers moeten voorzien, want in principe moeten ze die om de vier uur vervangen.\n\nDe afstandsregel van 1,5 meter is aanbevolen, ‘indien mogelijk’ tijdens alle etappes van de reis. De luchtvaartmaatschappijen hebben al laten verstaan dat zoiets moeilijk is in het vliegtuig omdat het zou leiden tot minder volle toestellen en daardoor hogere ticketprijzen. Als de afstand niet gerespecteerd kan worden, is een strikte naleving van de andere preventiemaatregelen belangrijk en zijn medische mondmaskers aanbevolen.\n\nReizigers zullen volgens het protocol ook een ‘gezondheidsstatement’ moeten invullen binnen de twaalf uur voor de vlucht. Daarin zullen ze moeten bevestigen dat ze in de laatste veertien dagen geen covid-19 hebben gehad, dat ze geen symptomen van de ziekte hebben of dat ze niet in dicht contact geweest zijn met een covid-patiënt.",Mondmasker en gezondheidsverklaring allicht verplicht op Europese vluchten,nl
8025,"03/04/2020\n\n‘Als we de grip lossen, dreigt de dam te breken’\n\nDe cijfers van de nieuwe ziekenhuisopnames stabiliseren. Hoe bemoedigend zijn die cijfers? Is de piek bereikt en kunnen we de maatregelen wat versoepelen? En hoe kan u nog besmet raken?",LIVEBLOG. Zeventig procent van woonzorgcentra heeft geen zie...,nl
8026,"‘Ik denk dat we nu een regeling moeten treffen die definitief is voor de rest van het schooljaar.’ Dat zei Vlaams Onderwijsminister Ben Weyts bij het begin van het overleg rond een mogelijke verdere heropening van de scholen.\n\nWeyts zit vrijdagvoormiddag samen met de onderwijskoepels en de vakbonden. Ze evalueren de eerste week van beperkte heropening in het onderwijs. In eerste instantie mochten de leerlingen van het eerste, het tweede en het zesde leerjaar in het basisonderwijs en het zesde jaar in het middelbaar onderwijs naar school. Ze bekijken of dat nog kan worden uitgebreid.\n\n‘Ik denk dat we echt perspectief moeten kunnen bieden aan zo veel mogelijk kinderen, concreet wil dat zeggen dat we zo veel mogelijk gaan naar een heropening van de scholen’, zei Weyts voor het begin van de vergadering. ‘Ik heb een concreet voorstel dat ik hier op tafel leg en ik hoop dat dat zal beantwoorden aan de vragen die bestaan in Vlaanderen en in het onderwijsveld.’\n\nWeyts is zich naar eigen zeggen bewust van het spanningsveld tussen veiligheid en praktische organisatie. ‘We weten dat we heel veel vragen van de scholen en na afloop van deze vergadering zullen we nog een tikje meer vragen’, zei hij. Een meerderheid van de scholen is volgens hem wel bereid om verder te gaan in de heropening.\n\nDe regeling die vandaag wordt getroffen moet volgens de minister definitief zijn voor de resterende vijf weken van het schooljaar.",Weyts: ‘Nu definitieve regeling treffen voor rest van schooljaar’,nl
8027,"Lufthansa bevestigt dat het 'vergevorderde gesprekken' voert met de Duitse regering over een reddingspakket van 9 miljard euro. Dat zegt de Duitse luchtvaartmaatschappij nadat bondskanselier Angela Merkel had aangegeven dat een akkoord nabij is.\n\nDoor de coronacrisis heeft de Duitse luchtvaartreus Lufthansa 9 miljard euro staatssteun nodig om te overleven. De Duitse regering had wel oren naar die vraag om staatssteun, maar coalitiepartners CDU en SPD discussieerden over de vorm. De socialisten wilden een participatie in het bedrijf, om inspraak te kunnen krijgen in het bestuur. Op die manier kan de overheid makkelijker voorwaarden – in personeelsbeleid of ecologie, bijvoorbeeld - afdwingen, is de redenering.\n\nLufthansa wou daar niet van weten. ‘We willen staatssteun, maar geen staatsmanagement’, zei ceo Carsten Spohr aan zijn aandeelhouders. Hij kreeg daarin steun van de christendemocraten van Angela Merkel.\n\nToch lijkt Spohr aan het kortste eind te trekken. Lufthansa bevestigt dat er een reddingspakket van maximaal 9 miljard euro op tafel ligt, waarvan 3 miljard in de vorm van een lening van de publieke ontwikkelingsbank KfW. Bovendien zal de Duitse overheid 20 procent van de aandelen in handen krijgen, en via een zogenaamde converteerbare obligatie kan daar nog eens vijf procent plus één aandeel bijkomen. De overheid zou ook twee afgevaardigden in de raad van bestuur krijgen.\n\nDe doorbraak in Duitsland plaveit mogelijk de weg naar een akkoord tussen de Belgische overheid en Brussels Airlines, dat ook zwaar getroffen werd door corona. Brussels Airlines is een dochtermaatschappij van Lufthansa en heeft naast 290 miljoen euro staatssteun om de crisis te overleven, ook investeringen nodig van Lufthansa. De onderhandelingen zijn nog aan de gang.",9 miljard euro steun voor Lufthansa op tafel,nl
8028,"Om na te gaan hoe besmettelijk poezen zijn voor mensen, gaan drie universiteiten in Nederland katten inspuiten met het coronavirus. Katten van baasjes die corona gehad hebben, worden ook onderzocht.\n\nHet onderzoek, waarover het Algemeen Dagblad bericht, wordt uitgevoerd door de Wageningen University & Research (WUR), Universiteit Utrecht en Erasmus Universiteit Rotterdam. ‘Van katten is bekend dat ze vatbaar zijn voor corona’, zegt viroloog professor Wim van der Poel van de WUR. ‘Het is de bedoeling dat we gaan kijken wat voor ziektebeeld het precies brengt bij katten, of de dieren ziek worden en hoe snel en of mensen ook door katten geïnfecteerd worden.’\n\nHet idee is dat op die manier het risico van de verspreiding van corona door de huisdieren beter ingeschat kan worden. Ook kan zo worden bekeken hoe corona-infecties bij katten kunnen worden voorkomen.\n\nVijf katten zullen worden geïnjecteerd met het virus. Bij 150 katten uit huishoudens van coronapatiënten wordt gekeken hoezeer het virus lijkt op de menselijke variant en hoe snel de besmetting is doorgegeven van mens op dier of eventueel omgekeerd.\n\nBesmet via nerts\n\nLang is gedacht dat dat risico niet zo groot is en dat dieren het eerder van mensen krijgen dan andersom. Maar nu bestaat het vermoeden dat een medewerker van een nertsenboerderij in de Nederlandse provincie Noord-Brabant het coronavirus heeft opgelopen van een nerts. De Nederlandse minister van Landbouw heeft opgedragen om meer dan honderd nertsenboerderijen te onderzoeken op corona.\n\nDe Nederlandse viroloog raadt katteneigenaars aan om altijd hun handen te wassen als ze hun huisdier hebben geaaid. Wie symptomen van covid-19 heeft, houdt zijn kat uit voorzorg best binnen en moet ook afstand houden van het dier.",Katten met corona ingespoten om besmettelijkheid te testen,nl
8029,"De voorbije 24 uur zijn er in ons land 276 nieuwe besmettingen met het coronavirus bevestigd. Dat zijn er iets meer dan de dag voordien, toen er 252 nieuwe besmettingen waren. De overige trends blijven wel dalen. Zo waren er 56 nieuwe opnames, tegenover 71 opnames een dag eerder.\n\nDat blijkt uit de dagelijkse update van Sciensano. Ook het aantal sterfgevallen is de voorbije 24 uur afgenomen. Er is sprake van 26 bevestigde gevallen, terwijl er in de update van donderdag nog 37 overlijdens moesten gemeld worden.\n\nDe druk op de ziekenhuizen blijft ook afnemen. In totaal zijn er nu nog 1.415 bedden ingenomen door coronapatiënten, 33 minder dan een dag eerder. 135 mensen mochten het ziekenhuis verlaten. Ook op de afdelingen intensieve zorg daalde de bezetting. Daar worden nu nog 268 patiënten behandeld, of negen minder dan bij de vorige update.\n\nOndanks de lichte stijging van het aantal vastgestelde besmettingen neemt de ziekte wel degelijk nog in kracht af. Het reproductiegetal bedraagt momenteel 0,86, wat betekent dat 100 zieken 86 anderen aansteken. Daardoor dooft de verspreiding traag uit. Het reproductiegetal is eerder al lager geweest, maar virologen gaven aan dat het getal van dag tot dag wat kan schommelen. Zolang het onder de 1 blijft, wint de ziekte niet aan kracht.\n\nDe cijfers die nu zijn gepubliceerd zeggen nog steeds weinig over de recente versoepeling van de coronamaatregelen. Zo dateert de veelbesproken ‘regel van vier’ van 10 mei. Het crisiscentrum liet woensdag nog weten dat de impact daarvan pas de komende dagen merkbaar zal worden in de cijfers.","Opnieuw minder ziekenhuisopnames, maar aantal besmettingen stijgt licht",nl
8030,"Hoeveel keer per jaar mag ik een activiteit uitvoeren om belast te worden als een 'occasionele' prestatie?\n\nOver deze kwestie werden al talloze discussies gevoerd met de fiscus, al dan niet voor de rechtbank. De reden is duidelijk: inkomsten uit occasionele prestaties worden afzonderlijk belast als ‘diverse ...",Wat verstaat de fiscus onder ‘occasionele prestaties’?,nl
8031,"Er komt geen strafonderzoek naar de subsidies die de Britse premier Boris Johnson als burgemeester van Londen aan de Amerikaanse zakenvrouw Jennifer Arcuri verleende. ‘Geen enkel bewijs gevonden.’\n\nIn de herfst van vorig jaar barstte een nieuwe schandaal los rond Boris Johnson, de premier van het Verenigd Koninkrijk. Toen Johnson tussen 2008 en 2016 burgemeester was van Londen, kende hij subsidies toe aan de bedrijven die de Amerikaanse Jennifer Arcuri runt. Arcuri vergezelde Johnson ook op handelsmissies. De twee bleken goede vrienden te zijn, waardoor de schijn van belangenvermenging was gewekt.\n\nDestijds ontkende zowel Johnson als Arcuri de geruchten. ‘Elke subsidie die mijn bedrijven hebben gekregen en elke handelsmissie waarop ik aanwezig was, hebben alleen te maken met mijn rol als zakenvrouw’, liet Jennifer Arcuri weten. Arcuri heeft onder meer het bedrijf Hacker House opgericht dat ethische hackers inzet om zwakke plekken in de informatica van bedrijven te zoeken.\n\nDe overheidsdienst Independent Office for Police Conduct (IOPC) moest nagaan of er reden was om een strafonderzoek tegen de voormalige burgemeester van Londen te openen. Nadat het naar eigen zeggen 900 documenten en het relevante mailverkeer over de periode van acht jaar onder de loep had genomen, oordeelde het IOPC dat er geen reden was om een strafonderzoek te openen.\n\n‘We hebben geen enkel bewijs gevonden van invloed van meneer Johnson op het verstrekken van steunfondsen aan mevrouw Arcuri, noch van invloed of van een actieve rol bij het verzekeren van haar deelname aan handelsmissies’, zegt de algemeen directeur van het IOPC, Michael Lockwood.\n\nEen audit van de regering kwam maanden geleden al tot de conclusie dat de toekenning van 100.000 pond uit een regeringsfonds aan Arcuri gerechtvaardigd was.",Boris Johnson ontsnapt aan strafonderzoek wegens belangenvermenging,nl
8032,"Het Antwerpse koppel Rik en Irene, schoonfamilie van acteur Ruud De Ridder, zit ook in hun tweede verblijf: hun camper. En dat is tegen hun zin, ze zouden veel liever naar huis komen, maar zitten vast in Marokko. Na bijna twee maanden op een snikhete camping in een klein Marokkaans dorp zijn ze stilaan radeloos, vertellen ze aan regionale zender ATV.",Antwerps koppel al 2 maanden vast in camper in Marokko door lockdown,nl
8033,"Vanwege de negatieve impact van de coronacrisis op de openbare financiën van de EU-lidstaten, acht de Europese Commissie het niet opportuun om bepaalde landen onder een strenger begrotingstoezicht te plaatsen. België ontkomt zo aan een nieuwe toezichtsprocedure. Dat heeft de Commissie meegedeeld.\n\nVolgens de Europese begrotingsregels moeten de lidstaten hun tekort onder de 3 procent van hun bbp houden en, in het geval van België, toewerken naar een structureel evenwicht. De openbare schuldgraad moet dan weer worden afgebouwd tot 60 procent van het bbp.\n\nUit recente prognoses van de Commissie bleek dat door de coronacrisis het Belgische tekort dit jaar zou oplopen tot 8,9 procent. In die economische context acht de Commissie het dus niet gepast om België en andere landen onder een strenger toezicht te plaatsen.\n\n‘Het coronavirus heeft ons als een asteroïde getroffen en heeft een krater geslagen in de Europese economie’, zegt vicevoorzitter van de Europese Commissie Valdis Dombrovskis. De jaarlijkse beleidsaanbevelingen van de Commissie zijn dit jaar dan ook in de eerste plaats bedoeld om de lidstaten te helpen ‘zich een weg te banen door de storm’.\n\nGezondheidspersoneel\n\nIn de beleidsaanbevelingen staat dat de acute zorgverlening in de Belgische ziekenhuizen op punt staat.\n\n‘Maar niettemin heeft de Covid-19-crisis aangetoond dat de gezondheidszorg in België met een aantal tekortkomingen kampt wanneer zich een ernstige volksgezondheidscrisis voordoet’, luidt het. ‘Zo kampt België met een structureel tekort aan gezondheidspersoneel dat moet worden aangepakt.’\n\nDe autoriteiten in ons land moeten er ook voor zorgen dat er voldoende medische producten voorhanden blijven. Het gaat dan bijvoorbeeld om beschermend materieel voor gezondheidspersoneel en werknemers in andere risicovolle sectoren.",België ontkomt aan Europese strafbank door coronacrisis,nl
8034,"De brand die ontstond op het dak van de voormalige kerncentrale in het Nederlandse Dodewaard is onder controle. De brandweer rukte donderdagmiddag met man en macht uit. Momenteel is ze aan het nablussen. Er is geen gevaar voor radioactieve straling.\n\nDe kerncentrale van Dodewaard is al sinds 1997 niet meer in gebruik. Volgens de Gemeenschappelijke Kernenergiecentrale Nederland (GKN) gaat het om een ‘veilig ingesloten centrale’. De brand ontstond op het dak van de centrale en zou ontstaan zijn door werkzaamheden die er aan de gang waren. Mogelijk lagen daar ook gasflessen, volgens een woordvoerder van de Veiligheidsregio Gelderland-Zuid. Bij de Nederlandse omroep NOS liet de woordvoerder eerder al weten dat er geen gevaar is voor radioactieve straling.\n\nIn 1969 opende de eerste Nederlandse kernenergiecentrale in Dodewaard. Tussen 1997 en 2005 is de centrale uit bedrijf gehaald. Volgens de Autoriteit Nucleaire Veiligheid en Stralingsbescherming (ANVS) is alle splijtstof afgevoerd, de installatie drooggemaakt en de gebouwen zijn, op een paar deuren na, dichtgemetseld. De betonnen constructie is volgens de woordvoerder van de Veiligheidsregio nauwelijks aangetast. De ontmanteling, waarbij de radioactieve bestanddelen worden verwijderd, zou volgens wettelijke regels uiterlijk op 1 juli 2045 moeten beginnen.",Brand bij voormalige kerncentrale in Nederland onder control...,nl
8035,"Brussels minister Sven Gatz (Open Vld) pleit voor nultolerantie in Brussel, na de beelden die politievakbond VSOA politie verspreidde over geweld tegen agenten in Anderlecht. Hij wil hierover een grondig gesprek binnen de Brusselse regering, zei hij vrijdag in ‘De Ochtend’ op Radio 1.\n\nVakbondsman Vincent Houssin van VSOA politie stelde donderdag dat de overheden in Brussel moeten zorgen voor nultolerantie. ‘Ik denk dat dat juist is’, zei Gatz vrijdag op Radio 1. ‘Omdat dat te maken heeft met het handhaven van regels die voor iedereen dezelfde zijn.’\n\nDe politievakbond haalde ook uit naar Brusselse politici, onder wie Brussels staatssecretaris Pascal Smet (One.Brussels-SP.A). Die had zich vorige maand vragen gesteld bij het politie-optreden na de dood van een 19-jarige jongen in Anderlecht.\n\n‘De politie doet over het algemeen haar werk goed en als dat niet zo is, moet het Comité P - het controleorgaan van de politie - ingeschakeld worden. Maar door herhaaldelijk vanuit verschillende hoeken te zeggen: “opgelet politie, jullie gaan misschien te ver”, krijg je dit soort dingen. En als we niet goed opletten, gaan we morgen geen politie meer hebben die in die wijken wil komen’, zei Gatz.\n\n‘Politie moet haar werk kunnen doen’\n\n‘Ik weet dat er op het terrein incidenten zijn, maar de politie moet haar werk kunnen doen. De politie is de garantie van een goedwerkende democratie en daarvan denk ik dat ons kompas niet meer juist staat en dat sommige van mijn collega’s dat wat uit het oog verloren zijn. Ik vind dat we daar een diepgaand gesprek in de Brusselse regering over moeten hebben.’\n\nVolgens Gatz zou het ook goed zijn dat er snel een federale regering komt. ‘Om de reden dat verschillende politiezones in Brussel al een tijdje ondergefinancierd zijn en dat extra agenten voor de wijkfunctie kunnen ingezet worden.’",Brussels minister Gatz pleit na geweld tegen politie in Anderlecht voor nultolerantie,nl
8036,"De piloten van Brussels Airlines hebben de directie van de financieel noodlijdende vliegtuigmaatschappij een voorstel gedaan. Ze stellen voor hun werktijd en salaris met 45 procent te verminderen tot in 2023. Dat zou voor het bedrijf een besparing van tot 100 miljoen euro betekenen.\n\nBrussels Airlines zit financieel in bijzondere slechte papieren. Er zijn gesprekken aangeknoopt om staatssteun te krijgen, maar een akkoord is daar nog niet uit de bus gekomen. De piloten beslisten daar niet op te wachten en komen zelf met een voorstel op de proppen waardoor een deel van de financiële klap opgevangen wordt.\n\n'Onze oplossing is een aanzienlijke verlaging van onze werkregimes en dus bijgevolg van onze salarissen en loonkosten tot 2023 te accepteren. Zo zal het cockpitpersoneel hun salaris met maximaal 45 procent verlagen. Op die manier vermijdt het bedrijf dat het in de nabije toekomst meer dan 22 miljoen euro aan ontslagpremies moet betalen aan de 191 leden van het vliegend personeel die het management de deur wil wijzen. Deze loonsinspanningen vertegenwoordigen een besparing tot 100 miljoen euro in 2023', schrijven ze in de brief.\n\nDe drie vakbonden van Brussels Airlines steunen de open brief van de piloten, die gericht is aan het bedrijf, de regering en de publieke opinie. Ze schrijven dat de coronacrisis de situatie van Brussels Airlines nog verder verzwakt heeft en dat er geen overlevingskans is zonder financiële hulp van Lufthansa en de Belgische staat.\n\n'De huidige stand van zaken is zeer somber', staat nog in de open brief. 'Niet alleen voor ruim 1.000 medewerkers van Brussels Airlines die bedreigd worden met gedwongen ontslag maar even goed voor de werknemers op en rond de luchthaven die direct of indirect getroffen zullen worden door het ontbreken van een nationale luchtvaartmaatschappij. Door het mogelijk wegvallen van Brussels Airlines dreigt een geheel ecosysteem van bedrijven op en rond onze luchthaven van Brussel-Zaventem uit te sterven.'\n\nDaarom stellen de piloten voor tijdelijk in te leveren. ‘Op die manier kunnen alle piloten en het cabinepersoneel aan boord blijven’, schrijven ze in een open brief.\n\n1.000 banen op de tocht\n\n\n\nDe directie liet vorige week na een bijzondere ondernemingsraad weten dat er bij luchtvaartmaatschappij Brussels Airlines tot 1.000 van de ruim 4.000 banen op de tocht staan. De vloot wordt herleid tot 38 vliegtuigen, dat is -30 procent, en er worden ook routes geschrapt.\n\nEr wordt aan een plan gewerkt om zo veel mogelijk naakte ontslagen te vermijden, en de piloten zijn dus bereid om hun steentje bij te dragen en fors in te leveren tot 2023. De onderhandelingen over staatssteun leverden nog niets op. Moederbedrijf Lufthansa vraagt voor Brussels Airlines een overbruggingskrediet van minstens 290 miljoen euro, de Belgische staat wil in ruil garanties over de toekomst van de luchtvaartmaatschappij.\n\n",Piloten Brussels Airlines doen directie voorstel: vermindering van werktijd en salaris,nl
8037,"Nancy Pelosi, voorzitster van het Huis van Afgevaardigden, heeft wederom een sneer gegeven aan president Trump. Het is geen geheim dat de Democrate geen grote fan is van Trump. Woensdag gaf ze commentaar op de vraag of de president volgens haar ‘geschikt’ zou zijn voor het ambt.",Pelosi haalt uit naar Trump: ‘Net een kind’,nl
8038,"Net nu de mensen snakken naar afkoeling en de tuinen dorsten naar water door de aanhoudende droogte, kampen bepaalde Vlaams-Brabantse gemeenten met serieuze waterproblemen. ‘Er is donderdag dubbel zo veel water verbruikt als normaal, ondanks onze oproep van woensdagavond om zuinig om te springen met kraantjeswater’, zegt Kathleen De Schepper van De Watergroep. In Overijse grijpt de burgemeester drastisch in.\n\nGeen deugddoende douche vrijdagochtend voor tal van inwoners van Overijse, Jezus-Eik, Hoeilaart en Tervuren. Zelfs voor een kattenwasje kwam er amper genoeg water uit de kraan. ‘We hadden woensdagavond de inwoners van veertien Vlaams-Brabantse gemeenten gevraagd om zuinig om te springen met kraantjeswater, omdat de watervoorziening door een combinatie van factoren tegen de grenzen van haar capaciteit aanzit’, zegt Kathleen De Schepper van De Watergroep.\n\nTe veel vraag, te weinig aanbod\n\n‘Het waterverbruik was donderdag het dubbele van normaal’, aldus de woordvoerder. ‘Het heeft de voorbije weken amper gerekend, waardoor de regenputten zo goed als leeg staan en mensen overschakelen op kraantjeswater. Bovendien zitten heel veel mensen thuis door corona, waardoor het verbruik in het binnenland piekt, terwijl het waterverbruik aan de kust lager is.’\n\nDie extra vraag komt bovendien op een slecht moment, geeft Kathleen De Schepper toe. ‘Wij verdelen kraantjeswater in 177 Vlaamse gemeenten. En hoewel overal het verbruik sterk is gestegen, zijn er alleen problemen in de gemeenten die worden bevoorraad vanuit het reservoir van Meerbeek-Kortenberg. Een van de productiebronnen die dat reservoir vullen, het waterproductiecentrum van Huldenberg, is eind 2019 uit dienst genomen voor een noodzakelijke renovatie. We beschikken dus niet over onze volle piekcapaciteit, net nu we kampen met de vroegste droogteperiode sinds begin vorige eeuw.’\n\n7 miljoen liter extra dagcapaciteit\n\nBij De Watergroep is het alle hens aan dek. ‘We hebben al twee reserveputten, die van Korbeek-Dijle en van Pécrot, versneld in dienst genomen en nu zondag volgt een derde put in Huldenberg. Die drie samen, aangevuld met enkele herschakelingen in het net, zijn goed voor een dagcapaciteit van 7.000 kubieke meter, een slordige zeven miljoen liter water’, zegt Kathleen De Schepper. Al kan ze niet garanderen dat de problemen vandaag of dit weekend van de baan zullen zijn.\n\n‘We roepen de mensen dan ook nogmaals op om zuinig om te springen met water. Het is niet het moment om nu zwembadjes te vullen, de auto te wassen of je gazon te sproeien’, klinkt het nog bij De Watergroep. Een oproep die overigens ook gedeeld wordt door de lokale brandweer.\n\nInge Lenseclaes (Overijse2002/N-VA), burgemeester van Overijse ging alvast een stap verder dan een oproep en verbiedt via een direct burgemeestersbesluit de inwoners van haar gemeente nu ook om nog verder water te verspillen. Wie door de politie betrapt wordt op het besproeien van grasperken, het wassen van de wagen of vullen van vijvers en zwembaden kan in eerste instantie een vermaning verwachten en krijgt mogelijk ook een pv.",Amper water uit de kraan in Overijse: burgemeester verbiedt verspilling,nl
8039,"Mijn partner beschikt over een eigen woning waarvoor ze een lening afbetaalt waarop in principe de woonbonus van toepassing is. Maar als doctoraatsstudente heeft ze geen belastbaar beroepsinkomen. Ik heb dat als wettelijk samenwonende partner wel, maar betaal de lening niet mee af. Kan ik, aangezien we een gemeenschappelijke aangifte indienen, haar attest in mijn kolom inbrengen en zo van de woonbonus genieten?\n\nDe doctoraatsbeurs van uw partner kan inderdaad belastingvrij worden toegekend. Is dat zo, dan levert de woonbonus haar geen belastingvoordeel op, want geen belastingvermindering zonder belasting.\n\nHet ...",Kan ik de woonbonus van mijn partner benutten?,nl
8040,"Michael Cohen, de voormalige advocaat van de Amerikaanse president Donald Trump, zou donderdag de gevangenis mogen verlaten. Dat melden Amerikaanse media. Ook Paul Manafort, de voormalige campagneleider van Trump, verruilde de gevangenis voor huisarrest wegens de coronapandemie.\n\nDe 53-jarige Michael Cohen was in 2018 veroordeeld tot drie jaar cel. Zijn straf verstrijkt pas in het najaar van 2021, maar de vroegere vertrouweling van Trump had vorige maand gevraagd om de gevangenis van Otisville in de staat New York te mogen verlaten wegens ‘gezondheidsredenen’. Door de verspreiding van het coronavirus in de gevangenis zou Cohen de rest van zijn straf in huisarrest mogen uitzitten.\n\nMidden april had zijn advocaat Roger Adler gemeld dat verscheidene gevangenen en cipiers in de gevangenis besmet waren geraakt met het nieuwe coronavirus en dat Cohen de cel zou mogen verlaten. Het verzoek zou nu zijn ingewilligd, melden Amerikaanse media. Een officiële bevestiging is er nog niet.\n\nCohen werd onder meer veroordeeld voor frauduleuze campagnefinanciering en het afleggen van valse getuigenissen in het Amerikaanse congres. Cohen werkte tien jaar lang voor Trump, tot de twee in onmin raakten. Cohen keerde zich af van Trump en uitte serieuze beschuldigingen tegen hem in de rechtbank en het parlement.\n\nVolgens de krant The New York Times hebben sinds de uitbraak van de corona-epidemie al meer dan 2.500 Amerikaanse gedetineerden vroegtijdig de cel mogen verlaten. Ook Paul Manafort, de voormalige campagneleider van de Amerikaanse president, heeft om die reden de gevangenis in Pennsylvania verruild voor huisarrest.","‘Michael Cohen, de ex-advocaat van Donald Trump, mag de gevangenis verlaten’",nl
8041,"Het personeel en de bewoners van woonzorgcentrum Zonnebloem in Zwijnaarde hebben niet alleen de handen vol met het gevreesde coronavirus, maar krijgen ook af te rekenen met een klacht over verdachte overlijdens binnen de muren van het rusthuis. Net voor de corona-uitbraak stapte de directeur van het wzc naar de politie om een van zijn hoofdverpleegkundigen te beschuldigen van zeer ernstige feiten.",Personeel rusthuis keert zich tegen directeur na klacht: hoofdverpleger beschuldigd van moord op bewoners,nl
8042,"Kmo’s krijgen een gratis webwinkel op Facebook en Instagram. Met dat plan hoopt Facebook-baas Mark Zuckerberg meer advertenties te werven, maar het is ook een schot voor de boeg van Amazon.\n\nFacebook domineert de wereld van sociale media, maar slaagde er nooit in om een grote speler te worden in e-commerce. Dat verandert misschien met Facebook Shops, een ambitieus plan om kleine ondernemingen ...",Facebook lanceert nieuw e-commerce-platform,nl
8043,"CEO Herbert Diess en voorzitter Hans Dieter Pötsch hebben een dading gesloten met het Duitse gerecht over mogelijke marktmanipulatie.\n\nTegen Diess, die sinds 2018 aan het hoofd staat van de grootste Europese autobouwer en Pötsch, een vertrouweling van de controlerende aandeelhoudersfamilies Piëch en Porsche, liep een strafprocedure wegens mogelijke marktmanipulatie.\n\nOok de voormalige CEO van de Volkswagen-groep, Martin Winterkorn, werd geviseerd. Het trio zou al veel langer dan ze toegeven hebben geweten dat er een probleem was met de sjoemelsoftware bij modellen van de autoconstructuur.\n\n2,5 miljoen Terugroepactie Volkswagen moest 2,5 miljoen wagens terugroepen door Dieselgate.\n\nDe top van Volkswagen zou de markt met opzet te laat hebben geïnformeerd over de ware toedracht van de emissiefraude die in 2015 in de Verenigde Staten aan het licht kwam. Dat leidde tot een onderzoek door de Duitse financiële waakhond Bafin.\n\nHet bestuur heeft Diess en Pötsch steeds verdedigd. Zij ontsnappen dankzij de betaling van 9 miljoen euro door VW aan een rechtszaak. Dat bevestigt een woordvoerder van Volkswagen aan het Duitse persagentschap DPA. Of Martin Winterkorn ook zijn rechtszaak kan afkopen, is niet bekend.\n\nOntslag\n\nWinterkorn stond bij het emissieschandaal meteen in de vuurlinie en moest snel ontslag nemen. Pötsch, indertijd de financieel directeur van de groep, bleef lange tijd uit de schijnwerpers. Diess ontsprong ook eerst de dans. Hij was weliswaar de chef van het merk Volkswagen, maar was pas enkele maanden voor de uitbraak van het schandaal bij de groep gekomen.",Top Volkswagen schikt rechtszaak voor 9 miljoen euro,nl
8044,"Onder #SamenVoorBiodiversiteit slaan meer dan veertig Belgische organisaties de handen in elkaar voor een gezamenlijke campagne voor biodiversiteit. De beweging wil duurzame productie- en consumptiepatronen stimuleren met het oog op de volgende COP Biodiversiteit van de Verenigde Naties in 2021.\n\nDe voorbije veertig jaar is volgens cijfers van het WWF zeker 60 procent van alle wilde dieren op aarde verdwenen. Menselijk toedoen ligt vaak aan de basis: verstedelijking, industriële veeteelt en overexploitatie van hulpbronnen vernietigen de leefomgeving van veel dieren. Als er structureel niets verandert, zal in 2050 nog maar 10 procent van de natuur op aarde ongerept zijn, en dat is te weinig om de habitat van dieren en planten te beschermen.\n\nEen veertigtal Belgische organisaties, onder meer universiteiten, ngo’s, milieuverenigingen, dierentuinen en natuurparken, gemeenten en Waalse, Vlaamse en federale overheden slaan nu de handen in elkaar om de bescherming van de biodiversiteit te promoten. Samen vormen ze de beweging #SamenVoorBiodiversiteit.\n\nBedoeling is mensen aan te sporen tot gedragsverandering en duurzamere productie- en consumptiepatronen. Dat gebeurt met het oog op de volgende bijeenkomst van de Verenigde Naties over biologische diversiteit in 2021 in China, die ‘beslissend zal zijn’, klinkt het. Verschillende organisaties die deel uitmaken van #SamenVoorBiodiversiteit zullen het Belgische standpunt tijdens die COP coördineren en verdedigen.\n\nDe communicatiecampagne, onder de noemer ‘Red de biodiversiteit, samen en nu’, gaat vrijdag van start, niet toevallig op de Internationale Dag van de Biodiversiteit. Meer info staat op www.samenvoorbiodiversiteit.be, waar de beweging ook allerhande tips om de biodiversiteit te beschermen verzamelt.",Meer dan veertig Belgische organisaties verenigen zich voor de biodiversiteit,nl
8045,"De Franse staatssecretaris voor Toerisme, Jean-Baptiste Lemoyne, wil Belgen en Nederlanders met een tweede verblijf in Frankrijk voorrang geven zodra de strenge coronamaatregelen in zijn land versoepeld worden. En als het even kan deze zomer nog.\n\nLemoyne liet woensdagavond na afloop van een overleg tussen Europese ministers van Toerisme weten dat hij al de bezitters van buitenverblijven niet is vergeten. ‘Wij voelen ons net zo verbonden met hen als zij met ons’, zei hij tegen buitenlandse journalisten. ‘We weten dat veel Nederlanders en Belgen hier een tweede huis hebben. Het liefst zouden we tegen hen zeggen: welkom in Frankrijk. Zij hebben een band met dit land en betalen er ook belasting. Ons doel is om hen voorrang te geven.’\n\nHoe zo’n voorkeursregeling eruit zou moeten zien, lichtte de staatssecretaris niet toe. De vraag is dan wanneer de Franse grenzen effectief weer opengaan. Op dit moment zijn ze gesloten tot 15 juni. Lemoyne noemt die datum een scharnierpunt. ‘Dat is de datum waarop mogelijk dingen gaan veranderen. De lidstaten zijn het erover eens dat rond dit moment de eerste beperkingen in het vrije verkeer van personen moeten worden opgeheven. Half juni komt er meer duidelijkheid.’\n\nKomende zomer\n\nDe staatssecretaris herhaalde dat hij hoopt dat de grenzen komende zomer al opnieuw open mogen voor Europese toeristen, en dus in eerste instantie voor Belgen en Nederlanders. ‘We moeten een evenwicht vinden tussen de gezondheidsomstandigheden, het aanjagen van de economie en het weer toestaan van vrij verkeer van personen. We hopen binnenkort perspectieven te kunnen bieden en de regels bekend te kunnen maken aan alle francofielen, of het nu Belgen, Nederlanders, of liefhebbers uit andere landen zijn.’\n\nGaranties had Lemoyne niet. ‘Maar volgens mij boeken we over het geheel genomen vooruitgang in de strijd tegen de epidemie, in de hele Europese Unie. Als dat zo doorgaat, heb ik goede hoop dat we ons weer vrij door de EU kunnen bewegen.’\n\nDe Europese ministers van Toerisme kwamen woensdag samen om een gecoördineerde aanpak van de zomer te bespreken. Daar werd de voorkeur uitgesproken voor een bilaterale aanpak, al moet de heropstart van het toerisme ook ‘zonder discriminatie gebeuren’, verduidelijkte Gari Cappelli, de Kroatische minister van Toerisme. Dat betekent onder meer dat een land dat zijn grens opent voor een buurland met een vergelijkbaar coronarapport, dat ook moet doen voor andere landen die zo’n rapport hebben.","Frankrijk wil Belgen en Nederlanders met tweede verblijf als eersten toelaten, en liefst deze zomer al",nl
8046,"In een zomer zonder garantie op vakantie, biedt het zwembad meer dan ooit soelaas. Niet alleen in de achtertuin, maar ook ingekaderd aan de muur, zo bewijst een nieuw fotoboek van Rizzoli.\n\nEen zwembad is een altijd-prijsticket: voor dolle pret, voor afzondering of een intieme en totale ervaring. Tot maart sprongen we voor zwembadervaringen graag op het vliegtuig, maar intussen ligt dat iets moeilijker. En aangezien zelfs een verblijf aan zee deze zomer geen garantie is, kwam er een tsunami van zwembadaanvragen. Ondanks het prijskaartje, het risico op slecht weer of - erger nog - op waterrantsoenering door de droogte. Dit wordt dus dé zomer van het zwembad én van een onuitputtelijke stroom zwembadkiekjes.\n\nSchermvullende weergave ‘Pools: Lounging, Diving, Floating, Dreaming: Picturing Life at the Swimming Pool’, van Lou Stoppard, uit bij Rizzoli, 59 euro.\n\nDie waterfoto’s zijn wat ons met de kunstenaars der aarde verbindt, leert Lou Stoppard ons. Als auteur van ‘Pools’, een nieuw fotoboek van uitgeverij Rizzoli, verzamelde de Britse journaliste en voormalig zwemster de mooiste zwembadbeelden uit de geschiedenis.\n\n‘Net als liefde kun je zwemmen niet zomaar vatten,’ zegt ze. ‘Het gevoel van je in het water te begeven is zo herkenbaar, een terugkeer naar een baarmoederlijke staat, en toch zo ongewoon. Zo exotisch, erotisch zelfs, dat pogingen om de complexiteit van zwemmen te beschrijven altijd tekortschieten. In de geschiedenis trok het zwembad altijd mensen aan die dat wilden capteren. Het is moeilijker om een fotograaf te vinden die nog geen zwembad in beeld bracht’, aldus Stoppard.\n\n‘Mensen gaan erheen om te presteren, om te ontspannen, te flirten en te spelen. Natuurlijk trekt dat fotografen aan.’ Voor fotografen is het de perfecte setting, want het ruimtelijke kader en het licht zitten altijd goed, zowel binnen als buiten.\n\n'Sfeer gegarandeerd', aldus Alice Hawkins, die zowel riante modeshoots fotografeerde als antropologische studies maakte van huwelijks- annex poolparty’s in Las Vegas: ‘Het is zoals een foto maken in de straten van New York, het is gegarandeerd sfeervol.’\n\nSchermvullende weergave Synchroonzwemmen bestaat nog steeds. Beeld van de Aqualillies, een internationale zwemgroep. ‘The Swimmers’, 2017. ©Emma Hartvig\n\nZwembadfotografie\n\nDe volledige titel van Stoppards boek luidt ‘Pools: Lounging, Diving, Floating, Dreaming: Picturing Life at the Swimming Pool’. Eerder dan chronologisch verzamelde ze de foto’s thematisch: beweging, meditatie, architectuur, vrijheid, vakantie en - natuurlijk - seks.\n\nWe denken al meer dan honderd jaar toch ongeveer hetzelfde, zo blijkt. Of je nu kijkt naar twee eenzaam dobberende meisjes uit 1948 of een zonovergoten luchtfoto met rijen villa’s en riante zwembaden: het idee van aan de wereld te willen ontsnappen in water is nooit gedateerd. Dat van pret hebben evenmin.\n\nOf je deze zomer nu in je eigen zwembad duikt, in de rij zal staan voor een lockertje in een openbaar zwembad of gewoon met deze beelden genoegen wil nemen, in het chloorwater van elk zwembad ligt een zee van geschiedenis en vooruitgang.\n\nSchermvullende weergave Mui Ne, Vietnam, Polly Brown, 2014. ©Polly Brown\n\nPoolside Memories\n\nHet is moeilijk te geloven wanneer een plastic opblaaseenhoorn je dobberend aanstaart, maar het verhaal begon duizenden jaren geleden. De oudste restanten, ‘Het Grote Bad’ van Mohenjo-Daro in Pakistan, dateren van het derde millennium voor Christus, wat het bijna even oud maakt als de eerste bewijzen van het schrift.\n\nDe Oude Grieken zwommen. En hun opvolgers, de Oude Romeinen, vonden niet kunnen zwemmen al even erg als niet kunnen schrijven - althans volgens de elite die rond het jaar nul al in verwarmde zwembaden vertoefde.\n\nSchermvullende weergave ‘The Swimming Pool in Photography’, van Francis Hodgson, uit bij Kannibaal, 35,95 euro.\n\nMaar modern zwemmen kwam pas echt in een stroomversnelling, zoals bijna alles eigenlijk, tijdens de industriële revolutie. In ‘The Swimming Pool in Photography’, een in 2018 verschenen boek over hetzelfde thema dat perfect aansluit bij het boek van Stoppard, vind je geweldige beelden van dappere besnorde zwemmers en trotse zwemsters.\n\nIn de snelgroeiende industriële steden moest het sanitairloze volk zich ook kunnen wassen, waardoor in de 19de eeuw publieke badhuizen openden. Later evolueerden die vaak naar zwembaden, af en toe architecturale parels. Foto’s van jugendstilbadhuizen lijken paleizen uit een andere wereld - je kunt die sfeer nog opsnuiven in de Brusselse zwembaden van de Marollen en Sint-Joost-ten-Node.\n\nThe Great Gatsby\n\nZwembaden waren het decor voor maatschappelijke omwentelingen. In 1912 verscheen een Engels vrouwelijk zwemteam in nagenoeg transparante en aansluitende zijden outfits, omdat ook zij zo snel mogelijk wilden zwemmen. In Piscine Molitor, het recent gerestaureerde art-decozwembad in Parijs, werd in 1946 de bikini gelanceerd.\n\nSchermvullende weergave De winnende duik van Blandine Fagedet tijdens een wedstrijd in het Parijse Piscine Georges Vallerey in 1962. ©Getty Images\n\nEn in de sixties kenden Amerikaanse privézwembaden een boost: dat was een trieste reactie op de desegregatie van het land. Tien jaar later waren het ook die privézwembaden - vooral de niervormige, gekopieerd van de Finse architect-ontwerper Alvar Aalto - die tijdens een periode van droogte leeg kwamen te staan en geclaimd werden door jonge, arme skaters, waardoor de skatebowl ontstond.\n\nHet zwembad werd vooral synoniem met onze grootste luxe en verworvenheid: vrije tijd. Of je nu in 1920 baantjes trok of in 2020 van de glijbaan schuift: wie in een zwembad zit, is niet aan het werk. En natuurlijk stonden ze ook voor rijkdom, veel rijkdom: denk aan het selfmade hoofdpersonage uit Scott F. Fitzgeralds ‘The Great Gatsby’, aan het zwembad van Villa Empain in Brussel en aan de oude Hollywoodsterren, zowel op als naast het scherm.\n\nPoolparty's\n\nLater volgden de middenklasse - huisje, tuintje, boompje en zwembadje, als het kon - en de toparchitectuur, met decadente zwembaden en jetsetpoolparty’s, heerlijk gefotografeerd door Slim Aarons. Ook de modefotografie droeg bij tot dat verheerlijkende, aspirerende imago van het zwembad.\n\nSchermvullende weergave Dylan en Paris Bronson, ‘Hollywood Sons’, L’Uomo Vogue, Bel Air, Alice Hamkins, 2016. ©Alice Hawkins\n\nDe allereerste cover met een foto van Vogue uit 1932 beeldde een vrouw in badpak af en Helmut Newton en Karl Lagerfeld zijn maar enkele van de grote namen die zwembadfotografie tot een modegenre op zich maakten. ‘Zwembaden waren een symbool voor reizen en vooruitgang, voor een geëmancipeerde moderne vrouw die in het reine was met haar lichaam en blij was met haar onafhankelijkheid’, aldus Stoppard in ‘Pools’.\n\nDavid Hockney\n\nHet statussymbool sijpelde ook de kunsten binnen. Dan denkt iedereen in de eerste plaats aan David Hockney. Toen de Brit nog een jonge schilder uit de ‘working class’ was en voor het eerst over Californië vloog, werd hij verliefd op de vele blauwe vlekjes: privézwembaden die in het grauwe Verenigd Koninkrijk nóg elitairder waren.\n\nDe baden werden een narratief. Het bekendste blauw, ‘A Bigger Splash’, hangt in het Tate Modern in Londen. ‘Portrait of an Artist (Pool with Two Figures)’ stak ‘Balloon Dog’ van Jeff Koons in 2018 voorbij als duurst verkochte schilderij van een levende artiest - prijs: 90,3 miljoen dollar. En in februari dit jaar ging ‘The Splash’ uit 1966 onder de veilinghamer voor 29,8 miljoen dollar.\n\nSchermvullende weergave RINUS VAN DE VELDE I‘ve lived for so many days now..., 2018, charcoal on canvas. Courtesy Tim Van Laere Gallery, Antwerp.\n\nDe Belg Rinus Van de Velde begrijpt Hockneys fascinatie perfect: ‘Ook al begin je bij een foto, zoals ik en zoals Hockney, dan nog gaat het bij het tekenen van water altijd om het verbeelden van beweging’, zegt de kunstenaar. Iedereen kent Van de Veldes woeste zee, maar in het gewone leven verkiest hij het zwembad. De zee maakt zwemmen te eng en angstig. Je ziet niet wat er onder je gebeurt.’ Zwembaden zijn ‘clean, doorzichtig en sculpturaal’ en vormen een levenslange fascinatie. ‘Ik heb die fascinatie al van kleins af. Het idee om zelf een zwembad te hebben, is een soort einddoel van luxe, zeker in België.'\n\n'Zodra ik op een vastgoedsite naar huizen kijk, komt die stille droom van een zwembad boven. Het is, om het met een vies woord te zeggen, het clichébeeld van een kunstenaar die ‘gearriveerd’ is, maar in mijn toekomstbeeld zie ik me dan op het platteland wonen, met mijn atelier en zwembad waarin ik mij kan terugtrekken, waar het leven oké is.’\n\nOntspanning/ontsnapping\n\n‘I am done with coming to you’ is een warme potloodtekening van Van de Velde uit 2019: een zwemmer verwijdert zich met een crawlslag van de kijker, hij heeft alles voor mekaar en doet zijn goesting. Ook zijn laatste werk knipoogt naar zwembaden: het is een keramische asbak vol zonnebadende mannen.\n\nSchermvullende weergave Hier moet je wel contempleren. ‘2017 - Summer’ ©Ivana Vostrakova\n\nIn het echt zou hij het verafschuwen: ‘Ik heb een hekel aan reizen, zeker onder het mom van toerisme.’ De asbak heet ‘Holiday will kill you’, een quote van Tesla-topman Elon Musk. Zwemmen is persoonlijk, vindt hij: ‘Het gaat over isolement, in je eigen universum zitten. Terwijl Europa tijdens de Eerste Wereldoorlog in brand stond, zat Claude Monet te schilderen in zijn tuin. Zo is het ook aan het zwembad: al gebeuren er heftige dingen om je heen, daar kun je in je eigen wereld verpozen.’\n\nZijn kijk sluit aan bij die van journaliste Stoppard: ‘We zwemmen vaak om te ontsnappen. Weg van de warmte. Om de dag van ons af te spoelen. In de hoop een oplossing of een moment van duidelijkheid te krijgen.’\n\nHaar besluit resoneert met wat we vandaag weleens dromen: ‘Soms hoop je dat de wereld veranderde, terwijl je onder water gleed. Dat, zodra je die metalen ladder vastgrijpt, alles weer in orde is. Een zwembad is geen tijdsmachine en ook geen toegang tot een ander en beter leven, maar het brengt je wel naar een gemakkelijkere plaats. Telkens je eruit klimt, is er weer wat tijd voorbij: je ademt anders, je bent anders, al is het maar een beetje.’",De mooiste beelden uit de zwembadgeschiedenis,nl
8047,"De uitstoot van broeikasgassen is in de eerste vier maanden met 17 procent gedaald. Dat blijkt uit de eerste wetenschappelijke meting van de invloed van de coronacrisis op het klimaat.\n\nDat de coronacrisis de uitstoot van broeikasgassen doet dalen, is een open deur intrappen. Fabrieken draaien op een lager toerental, er is veel minder verkeer en de meeste vliegtuigen staan al bijna maanden ...",Corona zal het klimaat niet redden,nl
8048,"De Tesla-fabriek in Fremont (Californië) zou volgende week de deuren opnieuw kunnen openen. Dat blijkt uit een reeks tweets van Alameda County in Californië. Het lokale bestuur had eerder de heropstart begin mei nog afgeblazen.\n\nHet groene licht gaat echter gepaard met een hele reeks voorwaarden. Er zal natuurlijk rekening moeten worden gehouden met de gezondheidsmaatregelen om besmettingsrisico's te vermijden. Ook moeten de cijfers van volksgezondheid stabiel blijven of verbeteren.\n\nEerder verzette Tesla-oprichter en miljardair Elon Musk zich tegen de sluiting die hem belette elektrische auto's te assembleren. Musk negeerde dat verbod eerder deze week, en meldde op Twitter dat hij zelf ook aan de lopende band zou gaan staan. 'Als iemand gearresteerd zal worden, dan vraag ik dat ze alleen mij oppakken', liet hij toen weten.\n\nMusk dreigde de fabriek, die eind maart de deuren sloot, en het eveneens in Californië gelegen hoofdkantoor van Tesla in Palo Alto zelfs te verplaatsen naar andere Amerikaanse staten.",Tesla-fabriek mag volgende week openen,nl
8049,"Kunnen de zomerkampen van de jeugdbewegingen en de speelpleinwerking de komende maanden al dan niet doorgaan? Wellicht valt er deze namiddag een beslissing. De minister-presidenten overleggen vrijdag over een de uitgewerkte adviezen en draaiboeken.\n\nDat bevestigt de woordvoerder van Vlaams minister van Jeugd Benjamin Dalle (CD&V). ‘Er is de voorbije weken tussen de jeugdsector en Marc Van Ranst van de GEES een advies uitgewerkt. Dat is vertaald in draaiboeken voor de concrete werking. Andere gemeenschappen zijn daar ook in betrokken. Dat is dan door de volledige GEES besproken en ligt nu vandaag voor op een overlegcomité van de minister-presidenten.’\n\nDe minister-presidenten komen deze middag digitaal samen. Als er een beslissing wordt genomen, wordt die nog vandaag meegedeeld.\n\nDalle zei een week geleden al dat het voorbereidende werk klaar was, en dat er snel een beslissing moest vallen. ‘Zeker jongeren die in moeilijke omstandigheden opgroeien hebben nu meer dan ooit nood aan ruimte en perspectief’, zei de minister toen ook.\n\nKinderen en jongeren hebben nog maar een erg beperkt zicht op een afbouw van de coronamaatregelen. Sommigen kunnen weer naar school, maar buitenactiviteiten zijn nog steeds beperkt. Zo zijn speelpleinen nog steeds niet toegankelijk. Skateparken en sportterreinen zijn niet meer overal afgesloten, maar er moet wel een volwassene toezicht houden.",‘Vandaag duidelijkheid over kampen en speelpleinwerking’,nl
8050,"In Singapore heeft een Maleisische man via videoapp Zoom zijn doodsvonnis moeten aanhoren. Mensenrechtenwaakhond Amnesty International spreekt over een inhumane daad.\n\nVia een videogesprek in Zoom. Zo moest de 37-jarige Maleisiër Punithan Ghenasan van het Singaporese hooggerechtshof aanhoren dat zijn leven beëindigd zal worden.\n\nGhenasan zat al een tijd vast op verdenking van drugstrafiek, een praktijk waar de Zuid-Aziatische staat bijzonder streng tegen optreedt. In 2011 zou hij betrapt zijn op het smokkelen van cocaïne.\n\nAbsurd\n\nMensenrechtenwaakhond Amnesty International spreekt zich bijzonder streng uit over de strafmaat. ‘Of het nu via Zoom of in een rechtbank is. Een doodstraf is altijd inhumaan en wreed’, klinkt het. ‘Deze zaak is een zoveelste herinnering aan het feit dat Singapore de internationale regels aan zijn laars blijft lappen door de doodstraf als voornaamste straf op drugstrafiek blijft zetten.’\n\nVolgens Amnesty International is Singapore een van de vier overgebleven landen waar nog mensen geëxecuteerd worden voor drugsdelicten. Volgens de organisatie is het hoog tijd dat de staat die draconische maatregelen herziet. ‘In een tijd waarin onze aandacht naar het redden en beschermen van mensenlevens in een pandemie gaat, is de doodstraf des te absurder’, valt te horen.\n\nEen advocaat van Ghenasan tekent beroep aan tegen het vonnis.",Maleisiër via Zoom ter dood veroordeeld,nl
8051,"Op restaurant gaan is nog steeds verboden, maar het wordt een van de grote uitdagingen om dat helemaal coronaproof te doen. Een Israëlisch bedrijf heeft een oplossing bedacht. Bekijk het in de video hierboven.",Met dit ‘Pac-man-masker’ kan je coronavrij eten,nl
8052,"Met een extra speciale moederdag in zicht, staan we graag even stil bij de bijzondere band tussen moeder en kind. Daarom selecteerde Sabato de mooiste moederbeelden op het onlinekunstplatform 28 Vignon Street, van topfotografen als Harry Gruyaert en Elinor Carucci.",Het moederschap door de lens van topfotografen,nl
8053,"De snelheid waarmee landen toerisme toelaten, zal afhangen van de mate waarin ze het coronavirus onder controle hebben. Dat zeggen de Europese ministers van Toerisme, die woensdag samenkwamen.\n\n‘Bilaterale overeenkomsten zijn voorlopig de beste manier om de grenzen voor toerisme te openen.’ Dat zei Gari Cappelli, de Kroatische minister van Toerisme die een videoconferentie met 25 ...",Goed coronarapport? Dan mogen toeristen sneller binnen,nl
8054,"David De Schutter nam deze maand de leiding over van het innovatiecentrum bij ’s werelds grootste brouwer. Een van zijn taken: garanderen dat bier ook over honderd jaar nog een relevant product is.\n\nThuis wil hij binnenkort als hobbybrouwer een eigen brouwruimte gaan inrichten, maar in het professionele leven experimenteert David De Schutter (39) op wat grotere schaal met bier. Op 1 mei kwam hij ...","De man die de toekomst van ons bier moet verzekeren: ‘Toen AB InBev aanklopte, kon ik geen nee zeggen’",nl
8055,"Deze onderhoudsgewoontes doen meer kwaad dan goed\n\nWat je zelf doet, doe je vaak beter. Op het vlak van het onderhouden van je woning kom je vaak al ee...",Honderden trucks staan stil voor Chinese grens,nl
8056,"Door de lockdown is het aantal verkeersongevallen fors gedaald en klinkt de vraag voor een geste van de verzekeraars. De Belgische verzekeraars vinden het echter te vroeg voor een korting of ristorno.\n\nIn alle landen met lockdowns is er minder autoverkeer, zijn er minder ongevallen en dus lagere schadedossiers voor verzekeraars. Her en der zijn berichten van verzekeraars die een deel van de premie terugstorten of een korting geven op de volgende afrekening. In de Verenigde Staten alleen al vloeien miljarden terug naar de klanten.\n\nIn ons land gebeurt dat niet. Klanten met een kilometerverzekering, zoals Corona Direct, krijgen contractueel wel geld terug als ze minder rijden. Met een brief eiste de consumentenorganisatie Test Aankoop dat Belgische verzekeraars iets doen omdat het aantal ongevallen met letselschade met 68 procent is gezakt.\n\nTe vroeg\n\nHeel wat mensen die normaal het openbaar vervoer gebruiken, nemen nu de auto. We moeten zien wat de impact daarvan is. Bart De Smet CEO Ageas\n\nDe voorbije weken klonk het bij vele verzekeraars dat het nog te vroeg was voor dergelijke acties. Bart De Smet, de CEO van de verzekeringsgroep Ageas, herhaalde woensdag die boodschap omdat mogelijk extra schadegevallen opduiken als meer mensen gaan werken. 'Heel wat mensen die normaal het openbaar vervoer gebruiken, nemen nu de auto', zei hij. Hij zegt dat aan het einde van het kwartaal te evalueren.\n\nEenzelfde geluid is te horen bij Baloise Insurance. 'Er zijn door de coronacrisis ook hogere kosten, bijvoorbeeld voor de ontsmetting van wagens bij herstellingen, en we moeten afwachten wat de impact is als mensen meer met de auto op vakantie gaan.'",Autoverzekeraars zwaaien niet met coronakorting,nl
8057,"Hackers hebben bij vliegtuigmaatschappij easyJet toegang gekregen tot mailadressen en reisplannen van 9 miljoen klanten. Bij 2.208 klanten maakten de daders ook creditcardgegevens buit, dat maakte easyJet dinsdag bekend.\n\nHet is onduidelijk wie achter de grote dataroof zit, maar easyJet spreekt van ‘een aanval vanuit een zeer geavanceerde bron’.\n\nVolgens de vliegmaatschappij zijn er geen aanwijzingen dat persoonlijke informatie is misbruikt. Informatie over reisplannen kan wel worden gebruikt voor phishing, waarbij mensen schadelijke maar echt ogende links toegestuurd krijgen. De ceo van Easyjet, Johan Lundgren, roept de klanten op om waakzaam te zijn.\n\nEasyJet zegt dat het al contact heeft opgenomen met de mensen van wie de creditcardgegevens zijn buitgemaakt, en dat het in de komende dagen de anderen informeert. 'Als we geen contact met je opnemen, is er geen toegang geweest tot je informatie', laat easyJet weten.\n\nHet bedrijf zegt het cybersecuritycentrum van de Britse overheid en de Britse privacywaakhond op de hoogte te hebben gebracht.",Hackers stelen creditcard-gegevens van duizenden easyJet-klanten,nl
8058,"Er trekt een zwakke storing vanaf het westen door België vrijdag. Het wordt vaak zwaarbewolkt, met vooral in de namiddag wat lichte lokale regen of een paar plaatselijke buien. Daarbij is een donderslag in de oostelijke landshelft niet uitgesloten, zegt het KMI.\n\nHet blijft wel erg warm, met maxima van 21 graden aan de kust tot 27 of 28 graden in de Kempen. De matige wind uit zuidzuidwest ruimt naar het westen. Aan zee wordt de matige zuidwestenwind later soms vrij krachtig. Rukwinden tot 50 kilometer per uur in het binnenland en tot 60 kilometer per uur aan de kust zijn mogelijk.\n\nVrijdagavond en -nacht valt er ten zuiden van Samber en Maas bij momenten regen, terwijl het elders overwegend droog maar zwaarbewolkt blijft. De minima schommelen van 8 graden in de Hoge Venen tot 13 graden in Vlaanderen. De wind is overwegend matig en aan zee vrij krachtig tot soms krachtig uit westzuidwest.\n\nZaterdag leidt een storing nog tijdelijk tot regen ten zuiden van Samber en Maas. Daarna wordt het overal wisselend bewolkt met kans op een lokale bui. Het wordt dan minder warm: de maxima schommelen tussen 13 graden op de Hoge Venen en 20 graden in de Kempen.","Hitte blijft, ondanks kans op regen",nl
8059,De coronacrisis heeft opnieuw een flinke deuk geslagen in het vertrouwen van de Fransen in hun president. Macron verliest nu ook zijn meerderheid in het parlement en ziet de linkse vleugel van zijn partij verder afbrokkelen.\n\n‘Er komt een negende politieke groep in het Assemblée Nationale en ik zal er deel van uitmaken.’ Met die woorden zaagt Cédric Villani een stevige poot van de troon van president Macron. De oud-partijgenoot ...,Macron is een poot van zijn troon kwijt,nl
8060,"Door de coronacrisis is de gemiddelde winkelkar wel degelijk duurder geworden. Dat blijkt uit cijfers van het Prijzenobservatorium. De koopkracht bleef evenwel ongewijzigd, door dalende energieprijzen.\n\nDe totale inflatie in België kwam in de eerste drie maanden uit op 1 procent, vooral als gevolg van fors dalende energieprijzen. In maart bedroeg de inflatie zelfs maar 0,4 procent. De coronacrisis veroorzaakte kelderende olieprijzen. Zo lagen de consumptieprijzen van stookolie (-26,5 procent), aardgas (-16,8 procent), motorbrandstoffen (-16,1 procent) en elektriciteit (-8,3 procent) in maart veel lager dan verleden jaar.\n\nHet Prijzenobservatorium keek ook naar de evolutie van de prijzen tussen maart en april. De impact van het coronavirus op de inflatie in maart bleef al bij al beperkt. In april is er wel degelijk een grote impact, al is die volgens het Prijzenobservatorium minder groot dan bijvoorbeeld Test Aankoop laat uitschijnen.\n\nPromotieverbod\n\nDat komt vooral door het promotieverbod in de supermarkten, dat inging op 18 maart, maar in mei werd opgeheven. De voedingsprijzen zitten al enkele maanden in de lift, merkt het Prijzenobservatorium op. ‘De prijsontwikkeling in april was zeker een stuk sterker dan de voorbije maand, maar de trend van stijgende voeding was al een tijd aan de gang’, laat het Prijzenobservatorium weten.\n\nZo is voeding bijvoorbeeld in april 1,68 procent duurder geworden tegenover maart. Verse groenten werden bijna 10 procent duurder. Reinigings- en onderhoudsproducten werden 6,5 procent duurder. ‘Dat zijn typisch producten waar promoties voor gelden, en nu niet mogelijk waren’, merkt het Prijzenobservatorium op.\n\nOverigens lag de totale inflatie in het eerste kwartaal in ons land (1 procent) lager dan het gemiddelde van de buurlanden (1,5 procent).",Winkelen duurder geworden,nl
8061,"De staaldraadgroep neemt kredietlijnen vol op en stelt het dividend en de terugbetaling van een Europese lening tot de herfst uit.\n\nMet China en een autosector in zelden geziene crisis als belangrijke afnemers van zijn producten is het logisch dat Bekaert in het eerste kwartaal midscheeps getroffen is door de Covid-19 crisis. De kwartaalomzet tuimelde 11 procent naar 977 miljoen euro, nog iets sterker dan de krimp met 9 procent die het beurshuis KBC Securities verwachtte.\n\nDe grootste impact was er voor de grootste omzetdraaier, Rubberversterking. Die levert staaldraad om autobanden te versterken. Daar kwam de krimp uit op 17 procent. 'Binnenlandse Chinese markten herstelden in maart, terwijl de exportgerichte Chinese bandenfabrikanten sindsdien te kampen kregen met een lage vraag in de rest van de wereld', vat de staaltechnologiegroep de toestand samen.\n\nDe omvang van de impact van de pandemie is duidelijk geworden, de duur is hoogst onzeker. We hebben daarom geen zicht op de volledige jaarimpact. Bekaert\n\nBekaert wijst erop dat de autoproductie met een kwart is gedaald, terwijl er door de lockdown en thuiswerk ook veel minder wegverkeer is. Het resultaat zijn grootschalige fabriekssluitingen in de bandensector.\n\nEen outlook voor 2020 geeft Bekaert niet. Maar dit kwartaal zal beroerd zijn. 'We verwachten dat de omzet in het tweede kwartaal aanzienlijk zal zakken in verschillende sectoren die relevant zijn voor ons', luidt het. 'De omvang van de impact van de pandemie is duidelijk geworden, de duur ervan is hoogst onzeker. We hebben daarom geen zicht op de volledige jaarimpact.'\n\nNa de kwartaalupdate zijn analisten nog een stuk somberder geworden over 2020. Degroof Petercam verwacht nu dat de bedrijfswinst in 2020 met een kwart zal dalen, tot 183 miljoen euro. 'De winstmarge zien we dalen naar 4,4 procent, ver van de doelstelling van 7 procent op middellange termijn', stipt analist Bart Jooris aan. Pro memorie: dat zou nog lager zijn dan de 4,9 procent marge over het barre jaar 2018.\n\nDe staaltechnologiegroep zegt gewapend te zijn voor zware de crisis. De schulden zijn stabiel tegenover eind 2019 en belopen goed 2 keer de bedrijfswinst voor afschrijvingen (ebitda) en Bekaert heeft een cashbuffer van 750 miljoen aangelegd, door een kredietlijn volledig op te nemen.\n\nCash is king\n\nBekaert hamstert zelf ook cash. Het (sowieso al gehalveerde) dividend wordt niet in mei maar pas in november uitgekeerd, wat 21 miljoen euro cash in huis houdt. De groep plant ook de terugbetaling van een lening van de Europese Investeringsbank van 75 miljoen euro pas eind 2020.\n\n96 miljoen Cashbuffer Bekaert houdt bijna 100 miljoen euro cash voorlopig in huis door zowel het dividend als de aflossing van een EIB-lening tot eind 2020 uit te stellen.\n\nAls we stevig in de doos eufemismes mogen grabbelen, kunnen we 2020 voor de groep als 'bewogen' omschrijven. Begin maart waren er relatief geruststellende jaarcijfers over 2019. Goed een week later kondigde CEO Matthew Taylor verrassend zijn exit aan. Hij verliet Bekaert gisteren en wordt ad interim opgevolgd door de Oostenrijker Oswald Schmid. Nieuws over de opvolging is er nog niet.",Bekaert hamstert cash als crisisbuffer,nl
8062,Een agent van de Brusselse zone Zuid werd hard in het gelaat getrapt door jongeren die een arrestatie wilden verhinderen.\n\n‘In Gent waren er vorige week problemen in de Brugse Poort. Nog geen week later volgde er een kordate ­reactie vanuit de stad met veel politie-­inzet. Nochtans heeft Gent ook een progressief ...,Geweld tegen politie in Anderlecht: ‘In Gent zou dit niet waar zijn’,nl
8063,"Het pensioensparen van mijn werk werd uitgekeerd en er werd 16,5% belasting afgehouden. Bij de voorgestelde belastingbrief wordt er nogmaals belasting op geheven. Is dit normaal?\n\nNee, dat is niet normaal. Tenminste, als dat zo is. Want ik heb een sterk vermoeden dat er van dubbele belasting geen sprake is. Met ‘pensioensparen van het werk’ bedoelt u wellicht het aanvullend ...",Wordt aanvullend pensioen dubbel belast?,nl
8064,"Tesla zet zijn personeel in Californië opnieuw aan het werk. Daarmee gaat de maker van elektrische auto's in tegen een besluit van de lokale autoriteiten dat de fabriek in Fremont nog niet heropgestart mag worden.\n\nVolgens de lokale regels in Fremont mogen bedrijven die de social distancing kunnen garanderen hun productie hervatten, maar bij Tesla zou dat niet het geval zijn. Elon Musk, de CEO van Tesla, lijkt zich daar niets van aan te trekken en benadrukte in een verklaring zelf ook aan de lopende band te gaan staan. 'Als er iemand gearresteerd zal worden, dan vraag ik of ze alleen mij oppakken.' Tesla zegt in verschillende shifts te werken, aan een derde van de normale bezetting.\n\nHet is niet de eerste keer dat Musk zich verzet tegen de lockdown. Hij dreigde de fabriek, die sinds 23 maart gesloten is, en het eveneens in Californië gelegen hoofdkantoor van Tesla in Palo Alto zelfs te verplaatsen naar andere Amerikaanse staten, als de autoriteiten niet van mening zouden veranderen. De topman kondigde ook een rechtszaak aan tegen Alameda County, waar Fremont deel van uitmaakt.\n\nGouverneur\n\nDe Amerikaanse minister van Financiën Steven Mnuchin mengde zich eveneens in de discussie. Hij vond dat de staat Californië al het nodige moest doen om Tesla te helpen diens enige Amerikaanse autofabriek te heropenen. Gavin Newsom, de gouverneur van Californië, heeft op zijn beurt laten weten in gesprek te gaan met Tesla. Hij gaat ervan uit dat de fabriek volgende week pas echt opgestart kan worden.",Elon Musk negeert verbod en heropent Tesla-fabriek,nl
8065,"Voor het eerst dit jaar steeg het kwik in het meetstation van Ukkel boven de 25 graden. Daarmee is deze Hemelvaartsdag meteen ook de eerste officiële zomerdag van het jaar.\n\n‘Om 15.20 uur in Ukkel 26,5°C. Eerste zomerdag van 2020’, meldde weerman Frank Deboosere op Twitter. Volgens het KMI spreken we van een zomerdag als de meteorologen in Ukkel een temperatuur boven de 25 graden optekenen.\n\nOm 15.20 uur in Ukkel 26,5°C. Eerste zomerdag van 2020. — Frank Deboosere (@frankdeboosere) May 21, 2020\n\nWe hebben al een behoorlijk mooi voorjaar achter de rug, en 21 mei mag vroeg lijken voor een eerste zomerdag, maar dat is het eigenlijk allerminst. Vorig jaar viel de eerste zomerdag bijna een maand vroeger: op 22 april. En in 1939 steeg het kwik al op 11 april boven de 25 graden.\n\nCaptatieverbod door droogte\n\nHet is ook heel droog weer. Door de enorme droogte van de afgelopen maanden, wordt een captatieverbod ingevoerd om watertekort te vermijden.\n\nIn West-Vlaanderen geldt op een zestal ecologisch kwetsbare waterlopen en op het Blankaertbekken vanaf donderdag een verbod om water op te pompen.\n\nOok Oost-Vlaanderen gaat voor een captatieverbod. De waarnemend gouverneur van de provincie, Didier Detollenaere, stelde het verbod in op negentien plaatsen. Vanaf donderdag is oppompen er verboden. Vanaf dezelfde dag geldt ook een captatieverbod over 80 procent van het Limburgse grondgebied.\n\nIn Antwerpen geldt al sinds 8 mei een captatieverbod voor tien stroomgebieden. Het waterpeil in alle vijftien ecologisch kwetsbare waterlopen in Antwerpen volgt de provincie systematisch op. Op basis van de peilmetingen kan het captatieverbod worden aangepast.\n\nHet is uitzonderlijk dat de provincies zo vroeg in het jaar een captatieverbod invoeren. ‘Vorig jaar gebeurde dat pas begin juli, maar door de extreme droogte moeten we nu al ingrijpen. De verzilting treedt nu al op’, zei West-Vlaams provinciegouverneur Carl Decaluwé.",Eerste zomerdag van het jaar is een feit,nl
8066,"In de naam van Jane Roe werd in de VS het recht op abortus in 1973 afgedwongen. De vrouw achter de schuilnaam, Norma McCorvey, keerde zich later tegen dat recht. Op haar sterfbed zei ze dat ze al die tijd betaald werd door ‘pro life’-activisten.\n\nIn 1973 legaliseerde het arrest van het Amerikaanse hooggerechtshof in de zaak ‘Roe vs. Wade’ de facto abortus in de Verenigde Staten. In een van de meest controversiële beslissingen ...","Boegbeeld dat zich tegen abortus keerde, 'werd hiervoor betaald'",nl
8067,"De Zweedse autobouwer Volvo verwacht dat in België een Luxemburg de verkoop dit jaar 20 tot 25 procent lager uitvalt dan vorig jaar.\n\nVolvo Cars heeft, zoals de hele autosector, een dramatische maand april achter de rug. De autofabrikant verkocht vorige maand wereldwijd amper 31.760 auto's, of 43,8 procent minder dan in dezelfde maand vorig jaar. In de VS kelderde de verkoop met 53,8 procent. In Europa was de terugval nog groter. Daar werden 10.000 minder wagens verkocht, een daling van 66,8 procent.\n\nEcht verrast is men bij Volvo BeLux niet. ‘Als je ziet dat in België het aantal inschrijvingen van nieuwe wagens in april met 90 procent is gedaald tegenover vorig jaar, dan weet je dat er gewoon weinig auto's verkocht zijn’, zegt woordvoerder René Aerts.\n\nHerstel in China\n\nToch trekt Volvo zich op aan het herstel in China. Daar verkocht de Zweedse autobouwer, die eigendom is van het Chinese concern Geely, in april 20,8 procent meer wagens dan vorig jaar. Volvo hoopt dat die trend zich ook in Europa en de VS voltrekt zodra de showrooms weer open mogen.\n\nZullen mensen wel een nieuwe auto kopen? Dat is moeilijk te voorspellen. René Aerts Woordvoerder Volvo BeLux\n\nDe Zweden beseffen dat de fors gedaalde verkoop in de eerste vier maanden (-24,9%) niet goedgemaakt kan worden in de rest van het jaar.\n\nIn België is maandag de verkoopactiviteit voor professionelen heropgestart. Vanaf 11 mei zijn particulieren opnieuw welkom in de showrooms. Maar of de klanten nu plots massaal zullen toestromen, is ook voor de dealers een vraagteken. ‘Het blijft sowieso koffiedik kijken’, zegt Aerts. ‘Je weet niet hoe de crisis zal evolueren en er is onzekerheid. Zullen mensen wel een nieuwe auto kopen? Dat is moeilijk te voorspellen. Gelukkig hadden we in januari nog een heel goed Autosalon, waar we zo'n 30 procent van ons volume hebben gedraaid. Maar nu gaan we door zwaar weer. We hopen dat de cijfers zich de komende maanden herstellen en de markt zich herpakt.’\n\nMaar dat zal niet kunnen herinneren dat de verkoop tot een kwart kan terugvallen, zo luidt de voorspelling bij Volvo BeLux.\n\nBMW deelt in de klappen\n\nBMW deelt in de malaise. De Duitse autoconstructeur zag de verkoop in april met 44 procent terugvallen en verwacht in de komende weken niet snel beterschap. BMW gaat er ook vanuit dat de periode april-juni nog slechter wordt dan de eerste drie maanden van het jaar. Toen zag BMW de verkoop met 20,6 procent terugvallen. Toch kon het concern de omzet met 3,5 procent verhogen tot 23,3 miljard euro. Maar dat was niet te danken aan het autosegment, waar de omzet met 6,4 procent terugviel.",Volvo BeLux gaat uit van kwart minder verkoop,nl
8068,"Proximus krijgt van de Gegevensbeschermingsautoriteit (GBA) een recordboete van 50.000 euro voor een belangenconflict bij zijn Data Protection Officer (DPO). Dat meldt L’Echo.\n\n‘De DPO wordt verondersteld een gids te zijn in deze procedures. Je kan niet de raadgever zijn én degene die de beslissing neemt zoals bij Proximus het geval was’, zegt Hielke Hijmans, de directeur van de geschillenkamer van de GBA.\n\nDe DPO is de persoon die binnen het bedrijf verantwoordelijk is voor de goede implementatie van de GDPR-verordening.\n\nProximus heeft een maand om in beroep te gaan bij het Marktenhof, maar heeft aangekondigd de beslissing te zullen respecteren. ‘Op basis van het lezen van de motivering blijven we ervan overtuigd dat wat we hebben geïmplementeerd op het niveau van onze DPO voldeed aan de GDPR-vereisten. De geschillenkamer van de GBA heeft er anders over beslist en besloot een boete op te leggen aan Proximus. We zullen handelen in overeenstemming met de beslissing en de functie van onze DPO aanpassen’, reageerde woordvoerder Haroun Fenaux.",Proximus krijgt recordboete van 50.000 euro voor schending GDPR-verordening,nl
8069,"In de nieuwe coronacijfers van donderdag valt vooral één cijfer op: het aantal nieuwe opnames in het ziekenhuis stijgt voor de derde dag op rij. Microbioloog Herman Goossens (UAntwerpen) noemt dat ‘wel een beetje verontrustend’.\n\nDe voorbije 24 uur werden 71 nieuwe patiënten opgenomen in de ziekenhuizen in ons land. Dat is iets meer dan de dag voordien, en bovendien al de derde stijging op een rij. ‘Enerzijds is 71 opnames echt niet veel, anderzijds is het inderdaad voor de derde dag op een rij een stijging’, zei microbioloog Herman Goossens (UAntwerpen) in VTM Nieuws. ‘We zien geen daling meer, en dat is wel een beetje verontrustend.’\n\nDe virologen hoopten het aantal bijkomende ziekenhuisopnames per dag onder 50 te krijgen, maar dat lukt maar niet. ‘Mogelijk is het de invloed van de versoepeling van de maatregelen’, zegt Goossens. ‘Die effecten gaan we de komende dagen zien. Het 'Moederdag-effect' (de maatregelen over sociaal contact werden versoepeld op 10 mei, red.) zal volgende week in de cijfers te zien zijn.’\n\nWeekendeffect\n\nViroloog Steven Van Gucht van Sciensano blijft voorzichtig. ‘We weten dat aan het begin van de week de ziekenhuisopnames meestal wat lager zijn door het weekendeffect. En naarmate de week vordert, hebben de cijfers de neiging om te stijgen. Die 71 nieuwe opnames die we nu zien, kunnen dus te maken hebben met een compensatie van dat weekendeffect. Bovendien kan men door het verlengd weekend van Hemelvaart al eens sneller beslissen om mensen toch nog op te nemen. Al kan het ook om een reële stijging gaan, dat is niet zo makkelijk uit elkaar te halen’, zegt hij in een reactie aan VRT NWS.\n\nIn Het Journaal op Eén maakte viroloog Marc Van Ranst zich nog geen zorgen. ‘Over stijgende cijfers in een dag maken we ons geen zorgen, als we die stijging zien in een reeks, bijvoorbeeld over een week tijd, dan wordt het wel belangrijker om rekening te houden met het feit dat dit te maken heeft met de versoepelingen.’\n\nGoossens, ten slotte, tempert ook het 'Moederdag-effect': ‘Er zal wellicht een stijging te zien zijn, maar ik verwacht niet dat die groot zal zijn. Onderschatting is natuurlijk de grootste vijand bij dit virus, maar ik denk dat het zal meevallen.’",Goossens: ‘Stijging van ziekenhuisopnames beetje verontrustend’,nl
8070,De politie in de Amerikaanse staat Florida heeft afgelopen weekend een enorm straatfeest beëindigd. Ondanks de waarschuwingen van de overheid om thuis te blijven is op de luchtbeelden te zien hoe een menigte van bijna 3.000 mensen dicht op elkaar staat. Het feest eindigde in chaos en de politie heeft acht aanwezigen gearresteerd.,Politie legt gigantisch straatfeest stil in Florida,nl
8071,"Tesla keldert 7 procent na een tweet van Elon Musk dat hij het aandeel te duur vindt.\n\n'Het aandeel Tesla is te duur in mijn ogen.' Met die korte tweet vaagde Elon Musk bijna 10 miljard dollar aan beurswaarde van zijn eigen bedrijf weg.\n\nOm 17.15 uur onze tijd dook het aandeel Tesla 7 procent lager. De aanleiding was een tweet van oprichter en CEO Elon Musk. 'Het aandeel Tesla is te duur in mijn ogen', tweette hij in een reeks van drie tweets waarin hij ook de lockdown op de korrel nam.\n\nTesla verloor prompt 7 procent, goed voor 9,6 miljard dollar aan beurswaarde. Kort nadien diepte het verlies verder uit naar 11 procent. De producent van elektrische wagens was donderdag de drie grootste Duitse autobouwers Daimler, VW en BMW voorbijgestoken in beurskapitalisatie.\n\n'Devotion'\n\nIn de overige twee tweets zei Musk dat hij van plan is al zijn bezittingen te verkopen, inclusief zijn huis. Ook hekelde hij de lockdowns met de niet mis te verstane woorden: 'Geef de mensen nu hun vrijheid terug.'\n\nLater op de avond werd Musk poëtischer. Toen iemand hem vroeg of hij alles wou verkopen omdat hij in geldnood zat, verklaarde Musk, eigenaar van het ruimtevaartbedrijf SpaceX en geobsedeerd door het heelal, zich 'aan Mars en de Aarde te wijden'.\n\nBoetes\n\nMusk kreeg het met de Amerikaanse beurswaakhond SEC al vaker aan de stok over zijn loslippigheid op Twitter. Zo kreeg hij al boetes voor het verspreiden van misleidende informatie. Vorig jaar werd hij onder curatele geplaatst en mocht hij enkel nog tweeten na de goedkeuring van een advocaat. De aanklacht luidde voordien vooral dat Musk al te hoge verwachtingen schiep over de prestaties van Tesla. Nu doet de topman het omgekeerde door de koers te hoog te noemen.",Musk tweet Tesla-aandeel 10 procent omlaag,nl
8072,"37.500 reizigers die getroffen werden door het faillissement van touroperator Thomas Cook vorig jaar zijn intussen terugbetaald. Dat meldt het Garantiefonds Reizen.\n\nHet garantiefonds heeft de gedupeerde klanten al voor een waarde van 20 miljoen euro uitbetaald. Daarmee werd tot nu toe 85 procent van de reizigers die een reis boekten voor het faillissement van Thomas Cook terugbetaald.\n\nHet Garantiefonds Reizen wil tegen eind mei 90 procent van de terugbetalingsdossiers afgewerkt hebben.\n\nVouchers\n\nDe terugbetalingen staan volgens het Garantiefonds Reizen, een verzekeraar die door de reissector zelf werd opgericht, ‘in schril contrast met het gebrek aan begrip voor de reissector’ tijdens de coronaperiode.\n\nDe organisatie zegt verbaasd te zijn dat de Europese Commissie een ‘starre houding’ blijft aannemen over het gebruik van vouchers wanneer een reis wegens covid-19 geannuleerd werd.\n\nDe reissector vraagt al 30 jaar naar een verzekering tegen financieel onvermogen voor vliegtuigtickets, klinkt het. De huidige crisis is volgens hen een duidelijk signaal naar Europa toe om daar eindelijk werk van te maken. Volgens het fonds is de levensvatbaarheid van de sector zonder overheidssteun niet gegarandeerd.\n\nFaillissement\n\nBij het faillissement van eind september vorig jaar waren zo’n 83.000 Belgische reizigers betrokken. Zowat 13.000 van hen moesten in allerijl naar ons land gerepatrieerd worden met andere vluchten. Een veelvoud zag zijn geboekte reis van later op het jaar of van begin dit jaar in het water vallen.",85 procent van de getroffen reizigers Thomas Cook uitbetaald,nl
8073,"Brandweerzones uit het hele land waarschuwen voor desinfecterende handgel. Het goedje in de zon leggen, zeker in een hete auto, kan brand veroorzaken.\n\n‘Je moet er voorzichtig mee omspringen’, zegt Kristof Geens, de woordvoerder van de brandweerzone Antwerpen. ‘Die handgel in de volle zon laten liggen, is vragen om problemen. En al zeker in je auto: daar wordt het heel warm als de zon schijnt.’\n\nIn die hete omstandigheden kan de alcohol in de gel verdampen, en dat kan brand veroorzaken. Zo ontstond maandag al een brand in een garagebox in Dendermonde, waar onder meer alcoholgel bewaard wordt.\n\n‘Als je de handgel toch in je auto wilt laten liggen, leg ze dan in de schaduw. Of in het handschoenkastje, dat lijkt me ideaal.’\n\nDe brandweer wijst er ook op dat het belangrijk is om de handalcohol altijd goed te laten opdrogen na gebruik. ‘Zeker bij contact met vuur of statische elektriciteit kan die ontbranden’, klinkt het bij Brandweerzone Centrum.",Brandweer waarschuwt voor gevaren van alcoholgel,nl
8074,"De nieuwe regentenraad van de Nationale Bank is bekend. Het aantal vrouwelijke leden gaat van één naar zes. ‘Dit is nog maar het begin’, zegt minister van Financiën Alexander De Croo (Open VLD).\n\nDe algemene vergadering van de Nationale Bank, de centrale bank van België, heeft vandaag de samenstelling van de nieuwe regentenraad goedgekeurd. Die raad, vergelijkbaar met de raad van bestuur in een klassiek bedrijf, wordt nu niet langer voorgezeten door de gouverneur van de Nationale Bank, Pierre Wunsch. Claire Tillekaerts, sinds 2012 gedelegeerd bestuurder van Flanders Investment & Trade, neemt de fakkel over.\n\nDe Nationale Bank kreeg de afgelopen jaren veel kritiek omdat het mannenbastion zou zijn. In de regentraad zetelde maar één vrouw, Fabienne Bister. Minister van Financiën Alexander De Croo (Open VLD) voerde daarom vorig jaar een wetswijziging door om de bestuursstructuur van de Nationale Bank te hervormen.\n\nHet aantal mandaten (in de regentenraad en het collega van censoren samen) werd gereduceerd, van 26 naar 20, en voortaan moet minstens een derde van de leden van het andere geslacht zijn. Dat geldt ook voor beursgenoteerde bedrijven in ons land.\n\nDoor de wetswijziging is de gouverneur van de Nationale Bank, Pierre Wunsch, niet langer ook voorzitter van de regentenraad. Die moet voortaan niet alleen van het andere geslacht zijn dan de Gouverneur, maar ook van een andere taalrol zijn.\n\n‘Naar gelijke vertegenwoordiging’\n\n’Dit is nog maar het begin’, zegt minister De Croo. ‘Het wettelijke minimum van een derde vrouwen is een stap vooruit tegenover vroeger. Maar ik hoop dat men de volgende jaren tot een gelijke vertegenwoordiging van mannen en vrouwen komt. Een meer evenwichtig bestuur betekent een sterkere Nationale Bank.’\n\nDe regentraad bestaat voortaan uit Robert Verteneuil, Danny Van Assche, Eric Mathay, Claire Tillekaerts (voorzitter), Mia de Schamphelaere, Géraldine Van der Stichele, Véronique Thirion, Estelle Cantillon, Christophe Soil en Marjan Maes.",Claire Tillekaerts nieuwe voorzitter regentenraad Nationale Bank,nl
8075,"Denemarken begint volgend jaar met de bouw van 's wereld langste auto- en spoortunnel. Dat is goed nieuws voor de baggeraar DEME.\n\nDe Belgische baggeraar DEME maakt samen met moederbedrijf CFE deel uit van een internationaal consortium dat vier jaar geleden het 'voorlopige' contract in de wacht sleepte voor de bouw van een 18 kilometer lange tunnel tussen het Duitse eiland Fehmarn in Sleeswijk-Holstein en het Deense eiland Lolland, in het zuiden van het land. De tunnel wordt de langste verkeers- en spoortunnel van de wereld met twee kokers voor het spoor en twee voor het wegvervoer.\n\n1 juni 2021 start werken Aan Deense zijde gaan de werken voor de 18 kilometer lange tunnel over ruim een jaar van start.\n\nDe afgelopen jaren was het echter windstil geworden rond dat fameuze Fehmarnbelt-project omdat het vergunningstraject liep. Dat liep niet altijd even vlot. Vooral in Duitsland was er veel protest over de mogelijke milieu-impact die de tunnel op de omgeving zou hebben. Vorig jaar werd in Duitsland uiteindelijk een bouwvergunning uitgereikt maar er is beroep aangetekend. Het is nog wachten op een uitspraak.\n\nAan Deense zijde lijken alle vergunningsperikelen volledig achter de rug want de Deense overheid gaf dinsdagavond aan het internationaal bouwconsortium een 'notice to proceed' met de mededeling dat de werken aan Deense zijde zullen starten op 1 januari 2021.\n\nContract van 700 miljoen\n\n'Dat is goed nieuws', zegt woordvoerster Vicky Cosemans van DEME. 'Het gaat voor ons om een contract van 700 miljoen euro. We starten nu met het aanwerven van enkele tientallen mensen voor het project.'\n\n3,4 miljard kostprijs De bouw van de tunnel zal 3,4 miljard euro kosten en 8,5 jaar duren.\n\nDEME staat in de beginfase onder meer in voor de productie van de prefab betonelementen voor de afgezonken tunnel. Later volgen ook de baggerwerken. De eerste werken van het project gaan naar de bouw van een fabriek om de tunnelelementen te bouwen.\n\nDe bouw van de tunnel zal 3,4 miljard euro kosten en 8,5 jaar duren. De tunnel is een Deens project gefinancierd in Denemarken maar uiteraard zullen aan Duitse kant ook werken moeten gebeuren om de bestaande weg- en spoorinfrastructuur aan te passen aan de uitgang van de tunnel.\n\nDe tunnel zal werken met tol en zal de verbinding tussen de twee landen verkorten tot 10 minuten met de auto en 7 minuten met de trein. Momenteel bestaat alleen een veerverbinding tussen beide punten. Die neemt een uur in beslag.","Denemarken start met bouw langste tunnel, Belgen doen mee",nl
8076,"De modegroep FNG vraagt al zijn obligatiehouders een 'standstill' van drie maanden. Dat moet ruimte creëren om met een herstelplan naar buiten te komen.\n\nDe modegroep FNG Group, die formules als CKS, Claudia Sträter, Brantano en Fred & Ginger omvat, kan morgen zijn vergadering met obligatiehouders niet laten doorgaan. FNG wilde op die meeting de obligatiehouders vragen om op twee obligatieprogramma’s dit jaar geen rente te betalen en de looptijd van één programma te verlengen. Maar de plannen worden nu gewijzigd. Er komt binnenkort een nieuwe vergadering, maar met de vraag een standstill inzake rente en aflossing van drie maanden te gunnen. Dat moet voldoende ruimte geven aan FNG om met een herstelplan te komen.\n\nOpvallend is ook dat FNG niet meer spreekt over twee obligatielijnen, waarvoor aanvankelijk gevraagd ging worden om de coupon niet uit te betalen dit jaar en van één lijn de looptijd te verlengen tot 2024. In plaats daarvan wordt gesproken over een standstill 'voor alle obligaties'. De bekommernis van de groep is om alle obligatiehouders gelijk te behandelen.\n\nDat is nodig om het aangetaste vertrouwen te herstellen. Recent kwam bij FNG aan het licht dat de beurswaakhond al sinds augustus 2019 vragen stelt over de manier waarop de winst in 2018 tot stand kwam. Voormalig ceo Dieter Penninckx hield die kwestie verborgen voor de raad van bestuur. Uiteindelijk werd het bestuur door de beurswaakhond zélf aangeschreven waarop alles in een stroomversnelling kwam. Penninckx, die met gezondheidsproblemen kampt, werd gevraagd op te stappen en de taken werden intern hertekend.\n\nDe groep, die met een hoge schuldenlast kampt, stelt een nieuw businessplan 2024 op. Een externe adviseur helpt de cijfers over 2018 uit te klaren. Ook de auditwerkzaamheden voor het jaarverslag 2019 zijn nog niet af. De aandeelhoudersvergadering werd uitgesteld. Het jaarverslag 2019 zou er volgende maand moeten komen.\n\nFNG zou morgen meer informatie geven over de vragen over het boekjaar 2018. Maar op dit moment is het nog niet zeker of die timing gehaald kan worden.",Modegroep FNG vraagt obligatiehouders drie maanden respijt,nl
8077,"Samen met de buurtontwikkelaar Matexi, een van de grootste woningbouwers van het land, bouwt Château Real Estate aan de Kanaalkom in Hasselt een winkelcomplex en 400 woningen.\n\nOok het nieuwe winkelcomplex Quartier Bleu in Hasselt opent maandag de deuren. In tegenstelling tot de feestelijke opening die gepland was op 26 maart wordt het een ouverture zonder toeters of bellen.\n\n'We waren klaar om te openen op 26 maart. Door de lockdown is de opening jammer genoeg niet doorgegaan. Nu alle winkels in ons land weer de deuren openen, is het niet meer dan logisch dat wij dat dan ook doen', stelt Philippe Onclin van de ontwikkelaar Châteaux Real Estate. Samen met de buurtontwikkelaar Matexi, een van de grootste woningbouwers van het land, bouwt Château Real Estate aan de Kanaalkom in Hasselt een winkelcomplex en 400 woningen. Onclin geeft toe dat de omstandigheden om het project te lanceren niet ideaal zijn.\n\n20 procent van de winkelruimte is nog niet verhuurd, maar volgens Onclin is het de bedoeling dat alle ruimte tegen eind dit jaar verhuurd is. De nog niet-verhuurde ruimtes worden tot dan gevuld met pop-upwinkels. De 3.000 vierkante meter horeca, met een tiental zaken die Quartier als grote troef wilde uitspelen, blijven tot nader order gesloten.\n\nFunshopping\n\nIk heb echt geen idee welke opkomst we de eerste dagen en weken mogen verwachten. Philippe Onclin Chäteau Real Estate\n\nFunshopping, een van de ambities van het project, zit er door de coronarestricties niet meteen in. De Veiligheidsraad besliste dat alle winkels mogen openen, maar stelde wel als een van de voorwaarden dat iedereen alleen moet winkelen. Met familie en vrienden mag niet. Op de roltrappen wordt mensen gevraagd drie treden afstand te houden. 'Ik weet echt niet welkje opkomst we de eerste dagen en weken mogen verwachten.'\n\n85 procent van de verhuurde winkels opent op 11 mei. Een paar winkels hadden logistieke problemen en kunnen maandag niet klaar zijn. Verwacht wordt dat ook die in de loop van de eerste week volgen. De winkels moeten pas huur betalen vanaf 11 mei en dus niet van 26 maart.\n\n200 miljoen\n\nQuartier Bleu, een project van 200 miljoen euro, is een van de grootste commerciële realisaties van de voorbije jaren. Het heeft 25.000 m² winkeloppervlakte (35 winkels) en 3.000 m² horeca. Boven op de winkels komen 461 woningen. Van de eerste fase van 200 zijn er 120 verkocht. De eerste bewoners nemen er nu hun intrek. Een parking met 1.800 plaatsen is al verkocht aan de stad. Rond de Kanaalkom worden in totaal 3.000 woningen neergezet, de helft daarvan is al gerealiseerd.\n\nTwijfels",Nieuw Hasselts winkelcomplex opent met halfgesloten deuren,nl
8078,"De goudprijs piekt en klimt naar zijn hoogste koers in ruim zeven jaar. Hoe komt dat?\n\nDe prijs van een ‘troy ounce goud’ (31,1 gram) in Londen is voor de vijfde opeenvolgende dag gestegen en staat nu op iets meer dan 1760 dollar, het hoogste niveau sinds oktober 2012.\n\nDe reden daarvoor is vanzelfsprekend te zoeken bij de wereldwijde coronacrisis. De stortvloed aan slechte economische data over de diepte van de recessie en toenemende vrees voor een tweede golf aan besmettingen nu in tal van landen de economie voorzichtig heropstart, duwen de goudprijs steeds hoger. Ook al groeit het optimisme over China, waar de economie sterker van verwacht heropveert.\n\nHerstel pas eind 2021?\n\nOok waarschuwingen van voorzitter Jerome Powell van de Amerikaanse Federal Reserve over mogelijke nieuwe zeepbellen, en de mogelijk langdurige economische schade die het coronavirus mogelijk kan veroorzaken - Powell vreest geen duurzaam economisch herstel voor het einde van 2021 als er niet snel een vaccin wordt gevonden - duwen beleggers naar veilige havens zoals goud.\n\nVolgens het persagentschap Bloomberg vrezen steeds meer beleggers voor de invoering van een negatieve rente in de VS. Zeker als de handelsspanningen tussen China en de VS verder zouden toenemen.\n\nOok zilver en palladium begeerd\n\nOok de prijzen van andere edelmetalen zaten in de lift, zoals zilver en platina. De zilverprijs is in drie handelsdagen bijna 12 procent gestegen. En de prijs van palladium stijgt vandaag met 8,3 procent tot het hoogste niveau sinds eind maart.",Goudprijs op hoogste niveau sinds eind 2012,nl
8079,"De bouwsector is uit de startblokken geschoten. 81 procent van de bouwbedrijven is sinds deze week weer bijna helemaal aan het werk, blijkt uit een enquête van de Confederatie Bouw.\n\nDe bouwsector is sterk heropgestart op 4 mei. Als niet-essentiële sector mocht de bouw doorwerken tijdens de lockdown, maar sinds de invoering hadden veel bouwbedrijven hun activiteiten helemaal of grotendeels stopgezet. Op het dieptepunt lag twee op de drie bouwfirma's zo goed als volledig of helemaal plat.\n\nIn overleg met de overheden en de bouwfederaties werd de voorbije weken een reglementair kader uitgewerkt. Dat werd in overleg met de vakbonden in de bedrijven concreet ingevuld en blijkt de heropstart te vergemakkelijken.\n\nBouwbedrijven realiseerden in april 42 procent activiteit van wat ze gewoonlijk in april uitvoeren. 'De sector staat voor een inhaaloperatie, terwijl enkele knelpunten blijven', zegt Robert de Mûelenaere, gedelegeerd bestuurder van de Confederatie Bouw.\n\nBelemmeringen\n\n61 procent van de aannemers zegt dat de socialeafstandsregel de belangrijkste belemmering voor het werk is. 36 procent geeft aan moeite met het transport van en naar de werf te ondervinden, ook wegens de socialdistancingregel. 30 procent merkt dat onder werknemers nog veel vrees voor besmetting heerst. Een kwart van de bouwbedrijven wijst naar een gebrek aan persoonlijke beschermingsmiddelen bij de opstart. 24 procent haalt een gebrek aan leveranciers aan als de belangrijkste hinderpaal bij de heropstart.\n\nUit een rondvraag van De Tijd bij grote bouwbedrijven bleek dat de meerderheid ervan uitgaat midden mei 90 procent van zijn gebruikelijke activiteit te halen. Steeds meer buitenlandse werknemers raken opnieuw in België en tekorten aan materialen zijn er nog nauwelijks.",Vier op de vijf bouwbedrijven is weer aan het werk,nl
8080,"De verdwijning van de vrouw van de Noorse energiemagnaat Tom Hagen (70), houdt inmiddels heel Noorwegen in de ban. Is ze ontvoerd? Of heeft hij haar laten vermoorden?\n\nHaar laatste telefoontje was om 9 uur 14, ongeveer het tijdstip waarop haar echtgenoot, een van de rijkste mannen van Noorwegen, onder het toeziend oog van beveiligingscamera’s door de toegangspoortjes ...",Ontvoerd of vermoord? Zowat elke Noor vraagt het zich af,nl
8081,"Mensen zullen het openbaar vervoer mijden uit vrees voor besmetting’, zegt Luc Hellemans van Lantis, dat de Oosterweelverbinding in Antwerpen bouwt. ‘Maar we móéten slagen in de ‘modal shift’. Zonder gedragsverandering mislukt het project.’\n\nDubbel nieuws over het Antwerpse Oosterweelproject: nadat corona de voorbereidende werken op Linkeroever deed stilvallen, komt de werf weer op snelheid. En afgelopen vrijdag is de bouwaanvraag ingediend voor de werken op Rechteroever, het grootste infrastructuurproject van Europa.\n\n‘Voor het hele project, waarvan de einddatum nu op 2030 staat, zie ik geen structurele vertraging. Maar je moet er wel rekening mee houden dat de pandemie kan terugkeren’, zegt Luc Hellemans, de topman van bouwheer Lantis, het vroegere BAM. ‘En dus moet je nadenken over anders gaan werken op de langere termijn. De bouwsector gaat daar creatief mee om. Een praktisch voorbeeld: borduurtangen, die twee arbeiders normaal op een meter afstand van elkaar hanteren, zijn nu twee meter lang geworden.’\n\nCorona heeft ook iets anders gerealiseerd: van files is al weken geen sprake meer, zelfs niet op de Antwerpse ring. De vraag rijst of telewerken de komende jaren niet zoveel wagens van de weg haalt dat het miljardenproject uiteindelijk overgedimensioneerd blijkt. Hellemans spreekt dat tegen. Het inperken van het autogebruik is al de hoeksteen van het project.\n\nLuc Hellemans\n\n\n\nIngenieur Luc Hellemans (49) werd in september 2018 aangesteld als CEO van de BAM, de Beheersmaatschappij Antwerpen Mobiel. Nadat het Oosterweelproject van de ondergang werd gered door een akkoord tussen de overheden en burgerbewegingen, werd BAM vorig jaar omgedoopt tot Lantis, wat staat voor ‘Leefbaar Antwerpen door Innovatie en Samenwerking’. Hellemans was eerder bij het Masterplan Antwerpen betrokken met het studiebureau TV SAM.\n\n‘Het Oosterweelproject is uitgetekend op basis van de verkeersstromen van de toekomst’, zegt hij. ‘Dat is net het unieke eraan en dat is de verdienste van het toekomstverbond, waarbij de burgerbewegingen mee in de cockpit zijn gekomen. Vandaag zitten we in de hele vervoersregio Antwerpen met een ‘modal split’ van 70/30. Dat wil zeggen dat 70 procent van de weggebruikers met de auto rijdt en 30 procent met de fiets of het openbaar vervoer. Dat móét tegen 2030 naar 50/50. Als dat niet lukt, zullen de files wel verbeteren doordat de ring wordt dichtgemaakt, maar ze zullen niet weg zijn. Met andere woorden: de overheid is verplicht werk te maken van meer openbaar vervoer, fietsinfrastructuur en deelmobiliteit. Oosterweel is een aanjager geworden van gedragsverandering. En we hebben tien jaar de tijd om de doelstellingen te halen.’\n\n\n\nKlopt het dat u tijdens de werken bewust hinder laat bestaan om mensen uit hun auto te dwingen?\n\nHellemans: ‘Er worden tijdens de werken diverse ‘minder hinder’-maatregelen genomen. Maar het is waar dat we erop toezien dat we de auto daarbij niet hetzelfde aanbod geven als vandaag. Als we dat wel doen, beginnen mensen pas over tien jaar na te denken over hun verplaatsingen en dan is het project mislukt. Dus als je het simpel wilt uitdrukken, zou je inderdaad kunnen zeggen dat we hinder veroorzaken om gedragsverandering tot stand te brengen.’\n\n\n\nZegt u met de hand op het hart: bij een ‘modal split’ van 50/50 zijn de files op de ring weg?\n\nHellemans: ‘Als het 50/50 wordt, zijn ze echt weg. Wordt het 60/40, dan zal je nog opstoppingen hebben. Maar het grote verschil is dat we na de werken - door het dichtmaken van de ring en door technologie - het verkeer echt zullen kunnen sturen. Nog voor files ontstaan.’\n\n\n\nVolgens de Antwerpse hoogleraar Wouter Van Dooren zou een succesvolle ‘modal shift’ betekenen dat al die miljarden voor een nieuwe Scheldekruising overbodig zijn.\n\nHellemans: ‘Dat spreek ik echt tegen. Ten eerste is uit de studies gebleken dat het integraal uitvoeren van het toekomstverbond het beste scenario is. Als je het haventracé eerst zou aanleggen en de ring niet zou sluiten, kan je het vrachtverkeer niet sturen en blijf je in het zuiden van Antwerpen de leefbaarheid aantasten. Ten tweede zie ik de ‘modal shift’ helemaal niet gebeuren zonder Oosterweel. Nogmaals: dit is veel meer dan een infrastructuurproject. Het creëert meer groen in de stad, meer verbindingen tussen wijken en meer leefbaarheid.’\n\n\n\nOmgekeerd kan corona ook een terugslag betekenen. Mensen die vroeger met het openbaar vervoer naar hun werk gingen, schakelen misschien over op de wagen uit vrees voor besmetting.\n\nAls de opening van de scholen over één uur gespreid wordt, verdrievoudigt de capaciteit van de tram. Zoiets is door corona bespreekbaar geworden.\n\nHellemans: ‘Ja, dat effect krijg je de eerste jaren zeker. En als je niet oplet, wordt het openbaar vervoer alleen nog maar het transport van mensen die zich geen alternatief kunnen permitteren. Dat is een streep door onze rekening, want een versterking van het openbaar vervoer is een essentiële schakel van het project. Anderzijds geloof ik dat corona ook kansen biedt om zaken mogelijk te maken die daarvoor onbespreekbaar waren. Mocht ’s morgens de opening van de scholen in Antwerpen over één uur gespreid worden, verdrievoudigt de capaciteit van de tram. Dat soort ideeën was niet rijp voor corona. Nu wel.’\n\n\n\nTrekt Vlaanderen sowieso niet te weinig geld uit voor openbaar vervoer om Oosterweel te doen slagen?\n\nHellemans: ‘De regering heeft herhaald dat ze streeft naar een integrale uitvoering van ons toekomstverbond, en dat sterkt me. Het routeplan 2030 ligt klaar. Dat draagt heel veel maatregelen voor openbaar vervoer in zich. En ja, daar moeten nu middelen aan toegewezen worden. Maar ik heb vertrouwen. Vijf jaar geleden stonden ook nergens middelen ingeschreven voor overkappingen, maar die zijn er nu wel.’\n\n\n\nEr is 1,25 miljard euro gereserveerd voor een eerste, zeer beperkt deel van de overkappingen. Hebt u er vertrouwen in dat de resterende miljarden volgen?\n\nHellemans: ‘De Oosterweelverbinding an sich financiert zichzelf en heeft een heel groot overschot. Zelfs als de werken mislopen, kunnen we dat terugbetalen. Er is een cashflowmodel, waarin we tijdens de werken obligaties kunnen uitschrijven. Met die opbrengsten kunnen we perfect middelen voorschieten voor de overkappingen, als dat nodig is. Het Oosterweelproject zal zowat 10 miljard euro in de economie pompen. Dat is echt wel robuust.’\n\n\n\nHet zou niet de eerste keer zijn dat de factuur van een megaproject onderweg explodeert.\n\nHellemans: ‘Daarom begroten we onze werken zoals een aannemer ze begroot. En hanteren we een - in België - nieuwe contractvorm, die toegepast werd bij de bouw van de metro van Londen: het NEC4- contract. Het komt erop neer dat de aan- nemers al heel vroeg in het proces betrokken werden, om niet voor verrassingen komen te staan. En dat we een gezamen- lijke doelstelling vastleggen en de risico’s delen.’\n\n\n\n‘Zo’n contract is gebaseerd op totale transparantie over de evolutie van de bouwkosten. Zodra duidelijk is dat er een ontsporing is, gaan beide partijen samenzitten om dat op te lossen, want ze weten dat ze er allebei voor moeten betalen. Dat moet ertoe leiden dat je wegblijft van schadeclaims, betalingsonderbrekingen en procedures. Op zo’n moment ben je meer bezig met ‘blaming and shaming’, dan met werken. Het kan nog altijd mislopen, hé. Zodra je 40, 50 meter onder de grond graaft, zijn er altijd onvoorziene omstandigheden. Maar over het algemeen blijken de meerkosten bij NEC4-contracten binnen 10 à 15 procent te blijven. De ‘big dig’ in Boston, dat was de kostprijs maal 14.’",‘Corona is streep door de rekening voor Oosterweel',nl
8082,"Het tijdelijk verbod op shortselling op de Brusselse beurs - ingevoerd als gevolg van de coronacrisis - wordt vanaf dinsdag opgeschort. Dat meldt de FSMA.\n\nHet tijdelijk verbod op shortselling op de Brusselse beurs dat was ingevoerd door de coronacrisis zal dinsdag opgeheven worden.\n\nBij ‘shorten’ verkoopt men aandelen of obligaties die men feitelijk niet in zijn bezit heeft, om te kunnen profiteren van een daling van de beurskoers. De praktijk kan destabiliserend werken en tot een neerwaartse spiraal leiden.\n\nDe FSMA verbood op 18 maart het innemen of verhogen van nettoshortposities in aandelen op de Brusselse beurs. Vanaf 19 mei wordt het verbod opgeschort. Volgens de beurswaakhond is de marktsituatie gestabiliseerd en is er geen reden om het verbod te verlengen. De FSMA zegt echter waakzaam te blijven en de markten van nabij op te volgen om meteen in te grijpen als veranderende marktvoorwaarden dat vereisen.",Shortselling op beurs weer toegestaan vanaf dinsdag,nl
8083,"De algemene heropstart van de bouw verloopt naar wens. Het is haalbaar dat de bouwsector midden mei op 90 procent van zijn normale activiteit draait. Dat blijkt uit een rondvraag van De Tijd bij grote bouwgroepen in België.\n\nGoed nieuws uit de bouwsector. De algemene heropstart van de sector, die vorig jaar 313.000 medewerkers had, lijkt redelijk goed te verlopen. Vanaf vandaag kan in principe elke werf herstarten mits inachtneming van de veiligheidsmaatregelen.\n\n'De mensen willen graag komen werken. Wie opgeroepen wordt, komt werken. Vandaag gaat er het vooral om de mensen vertrouwd te maken met de nieuwe veiligheidsmaatregelen. Daarom kan nog niet meteen iedereen aan het werk. Omdat we al deels aan het werk waren, komen we nu snel aan 80 à 85 procent van onze normale activiteit. Tegen de tweede helft van mei hopen we in de buurt van 100 procent te geraken', zegt Tom Willemen, de CEO van de familiale bouwgroep Willemen uit Mechelen.\n\nSteeds meer buitenlandse werkkrachten van onderaannemers geraken in België. De toelevering van materialen is nog niet 100 procent geregeld, maar er zijn geen onoverkomelijke problemen meer. Maatwerk, zoals vloeren uit Italië, kan wel even op zich laten wachten. 'Social distancing is niet overal een eenvoudig verhaal, maar met de steun van de vakbonden hebben we de noodzakelijke maatregelen op punt kunnen stellen', zegt Willemen.\n\nLeopold II-tunnel\n\nOok bij Besix worden steeds meer activiteiten herstart. 'We zaten aan 50 procent. Deze week hopen we op 80 procent. Binnen twee weken lijkt 90 procent realistisch', zegt Rik Vandenberghe, de CEO van Besix. Hij is bijzonder blij dat aan de gesloten Leopold II-tunnel door de ongewone omstandigheden dag en nacht kan worden doorgewerkt.\n\nStadsbader haalde vorige week al een bezettingsgraad van 70 procent. 'Een van onze grote troeven is dat we relatief veel Belgische arbeiders hebben, zo'n 780 op 1.200', benadrukt Dominique Valcke, de CEO van Stadsbader. De bouwgroep heeft een grote tak wegenbouw. Dat soort van werken kon relatief gemakkelijker worden opgestart. In overleg met de beheersmaatschappij Lantis en de Vlaamse overheid werden de voor deze zomer geplande wegenwerken op de Antwerpse ring vervroegd. Mogelijk worden ze eind mei afgerond. De aanvoer van bouwmaterialen, zoals asfalt, verloopt veel vlotter door het minder drukke verkeer.\n\nHet was een voordeel dat we relatief veel Belgische arbeiders hebben in ons bouwbedrijf. Dominique Valcke CEO Stadsbader\n\nOok bij Van Laere en MBG zijn de activiteiten fors aan het toenemen. 'We zaten aan 30 procent, we komen nu snel aan 70 à 80 procent', meldt CEO Manu Coppens. 'Buitenlandse medewerkers terugkrijgen in België blijft wel het grootste probleem.'\n\nOosterweel\n\nOok van de opdrachtgevers komen positieve signalen. 'De vervroegde wegenwerken aan de Antwerpse ring verlopen naar wens. De bouw van de voor het Oosterweelproject zo belangrijke Park & Rides komt opnieuw op gang', zegt Annik Dirkx, de woordvoerster van Lantis. Het gaat om de projecten Luchtbal (Antwerpse Bouwwerken), Merksem (Franki) en Linkeroever (CIT Blaton en Artes)\n\nDe vastgoedontwikkelaar Immobel bevestigt het aantrekken van de activiteit op de werven. Die bedroeg tot vorige week maximaal 50 procent. 'We hebben ook duidelijk gemaakt dat er met de huidige reglementering geen enkele reden meer is om niet voluit de activiteit te hervatten', benadrukt Adel Yahia, de CEO van Immobel België.",Midden mei draait de bouw op 90 procent,nl
8084,"De Vlaamse investeringsmaatschappij PMV haalde vorig jaar voor 59 miljoen euro aan meerwaarden binnen. Dat compenseerde de oplopende waardeverminderingen, onder meer op de modeketen FNG. PMV investeerde vorig jaar bijna een kwart miljard euro, een recordbedrag.\n\nPMV dankt de meerwaarden aan de verkoop van zijn participaties in Newtec, het biotechbedrijf Argenx en Piesync.\n\nEen groot deel daarvan kwam van de verkoop van Newtec, een specialist in satellietcommunicatie en in apparatuur voor het doorsturen van tv-signalen en breedbandinternet. Die werd voor 250 miljoen verkocht aan het beursgenoteerde conglomeraat Singapore Technologies (ST) Engineering. Voor de verkopende Vlaamse aandeelhouders kwam de deal neer op een gezamenlijke meerwaarde van ongeveer 200 miljoen euro, een uitzonderlijk hoog bedrag. PMV bezat bijna een derde van de Newtec-aandelen.\n\n59 miljoen Meerwaarden De Vlaamse investeerder PMV boekte vorig jaar 59 miljoen meerwaarden, voornamelijk op de verkoop van Newtec, Piesync en een deel van zijn belang in Argenx.\n\nBij Piesync bezat de Vlaamse investeringsmaatschappij rechtstreeks 14 procent van het kapitaal. Ze zat ook onrechtstreeks in het kapitaal via een ander fonds. Piesync, dat een synchronisatieplatform voor klantengegevens ontwikkelde, viel eind vorig jaar in de handen van het Amerikaanse HubSpot.\n\nArgen-bis\n\nIn 2018 compenseerde de meerwaarde op de verkoop van een pakket aandelen Argenx - 28 miljoen euro op een totaal van 32 miljoen gerealiseerde meerwaarden - de nettowinwaarden van PMV. Dat was ook in 2019 opnieuw het geval. Maar PMV geeft geen enkel detail over zijn participatie in het genoteerde biotechbedrijf , noch over de meerwaarde op de verkoop van een deel van dat belang. Op basis van het jaarverslag van het bedrijf zat de Vlaamse investeerder onder de drempel van 3 procent.\n\n10% Groei nettominwaarden De nettominwaarden van PMV groeiden in 2019 met 10 procent tot 48,5 miljoen euro.\n\n'We verkopen omdat onze rol van gangmaker en lokale referentieaandeelhouder is uitgespeeld. Anderzijds hebben we niet volledig verkocht omdat we denken dat het bedrijf nog altijd potentieel heeft. Het gaat dus om een optimalisatie van onze investering en een allocatie van middelen', luidt het bij PMV.\n\nDe drie dossiers leverden een totale meerwaarde van 59 miljoen euro op voor PMV. En gelukkig maar, want de nettominwaarden klommen met 10 procent tot 48,5 miljoen euro. Die niet-gerealiseerde minwaarden telt PMV mee, maar de meerwaarden pas als ze gerealiseerd zijn. Mede dankzij de meerwaarden kan de Vlaamse investeerder een nettowinst van 24,7 miljoen euro voorleggen, tegenover 4 miljoen in 2018.\n\nFNG\n\nEen uitsplitsing geeft PMV niet, maar de minwaarden betreffen onder meer Biocartis, de modeketen FNG, het Noorse houtbedrijf Kebony, de medische start-up miDiagnostics en het Waalse biotechbedrijf Celyad.\n\nFNG dreigt dit jaar nog meer door te wegen op de cijfers van PMV. Begin dit jaar noteerde FNG, voor 7 procent in handen van PMV, aan 18,5 euro per aandeel. Nu is dat nog slechts 3,5 euro. Zoals bekend kent de modeketen financiële problemen en werd ze bovendien hard getroffen door de coronacrisis. Ze werkt aan een herstelplan en hoopt parallel op drie maanden respijt van haar schuldeisers.\n\nHoge investeringen\n\nPMV investeerde het afgelopen jaar bijna 238 miljoen euro. Van het geïnvesteerde bedrag ging 159 miljoen naar nieuwe investeringen en 79 miljoen naar opvolginvesteringen.",Forse meerwaarden redden jaar PMV,nl
8085,"De instap van de familie Soutiran in Cobepa kadert in de verkoop van haar wijnkurken en -capsulesproducent Spaflex aan sectorgenoot Enoplastic.\n\nDe Franse familie Soutiran stapt in het kapitaal van Cobepa. De transactie kadert in de verkoop van haar wijnkurken en -capsulesproducent Spaflex aan de Belgische investeringsmaatschappij en haar portefeuillebedrijf Enoplastic.\n\nEnoplastic is een wereldleider op het vlak van synthetische wijnkurken, schroefdoppen, capsules en de bijbehorende zegels. Cobepa is sinds vorig jaar de hoofdaandeelhouder van het Italiaanse bedrijf. Begin februari kocht Enoplastic het Franse Sparflex, een bedrijf gespecialiseerd in etiketten voor wijn- en champagneflessen, capsules en metalen kurkhouders.\n\nDe familie Soutiran, die de meerderheid van de Sparflex-aandelen bezat, werd bij de deal deels in aandelen Enoplastic betaald. Ze heeft die effecten doorverkocht aan Cobepa, dat daardoor 65 miljoen euro aan de familie verschuldigd was. Die schuld werd onlangs vereffend door een inbreng in natura in ruil voor Cobepa-aandelen, waardoor de Franse familie aandeelhouder wordt van de Belgische investeringsmaatschappij. Ze bezit een kleine 3 procent van de aandelen.",Nieuwe Franse aandeelhouder aan boord bij Cobepa,nl
8086,"De ondernemingsrechtbank van Brussel krijgt volgende week een reorganisatieplan voor een 'Pain Quotidien bis' op haar bord in het kader van een WCO-procedure. Dat vernam De Tijd en wordt bevestigd door hoofdaandeelhouder Cobepa. Het plan houdt ook een stevige hertekening van de Amerikaanse en Britse activiteiten in.\n\nDe positionering van Le Pain Quotidien als luxueuze speler op dure locaties weegt al langer op de financiële resultaten van de bakkerijketen. Vooral de Amerikaanse en Britse dochters lagen daar aan de basis van. En die zagen door de coronacrisis en de lockdownmaatregelen nog wat meer af.\n\nOm te vermijden dat Le Pain Quotidien wegzinkt, grijpt hoofdaandeelhouder Cobepa nu in, vernam De Tijd. Het plan dat de investeringsmaatschappij uitwerkte bestaat uit twee luiken: het loslaten van de Amerikaanse en Britse activiteiten en, via een gerechtelijk akkoord (de zogenaamde WCO-procedure), de lancering van een 'Pain Quotidien bis'.\n\n80 miljoen euro Bancaire schulden Cobepa heeft alle bancaire schulden van Le Pain Quotidien - die volgens de laatste balans 80 miljoen euro bedragen - overgekocht.\n\nTot nu toe had Le Pain Quotidien in de VS en het VK alleen winkels in eigen beheer. 'We hebben de lokale managers en bestuurders gevraagd een oplossing te vinden voor hun eigen toekomst, maar zonder de financiële steun van Le Pain Quotidien', zegt Jean-Marie Laurent Josi, CEO van Cobepa en voorzitter van Le Pain Quotidien.\n\nIn de VS lopen vergevorderde gesprekken over de overname van de winkels via een franchisenemer, die een nieuwe hoofdfranchise (master franchise) in handen zou krijgen. Ook in het VK staat zo'n constructie op de rails. Le Pain Quotidien zal met andere woorden aanwezig blijven op die markten, maar financieel of op aandeelhoudersvlak niet meer gelinkt zijn aan de Belgische groep. Er zullen in die twee landen straks ook minder winkels zijn: allicht slechts een 50-tal in de VS en een 15-tal in het VK, tegenover respectievelijk een 90-tal en 26 nu. Voor de andere internationale franchises (Mexico, Brazilië, Argentië, het Midden-Oosten, Japan) verandert niets.\n\nProfiel Cobepa Sinds het zich in 2004 losmaakte van BNP Paribas, zit Cobepa voor meer dan de helft in de handen van de familie de Spoelberch. Dat is een van de Belgische aandeelhoudersfamilies van de bierreus AB InBev.\n\nNaast de Spoelberchs hebben ook de Duitse farmafamilie Boehringer en telgen van het het bankiersgeslacht Benjamin de Rothschild aandelen in de investerinsgmaatschappij, net als het Britse Caledonia Investments.\n\nIn de portefeuille van de investeringsmaatschappij zitten behalve Le Pain Quotidien onder meer ook de zakenbank Degroof Petercam, de vinylreus Gerflor, de producent van reinigingsproducten HG en de bedrijfsadviseur Scalian.\n\n\n\nHuiswerk gemaakt\n\nLe Pain Quotidien vroeg voor het tweede luik van zijn hertekening onlangs bescherming tegen zijn schuldeisers aan via een zogenaamde WCO-procedure. Maar terwijl gewoonlijk een lange periode nodig is voor een reorganisatieplan, heeft Cobepa dat huiswerk al gemaakt.\n\n\n\nDe investeringsmaatschappij heeft alle bancaire schulden van Le Pain Quotidien - die volgens de laatste balans omgerekend 80 miljoen euro bedragen - overgekocht. Ze gaat de rechter nu een plan voorleggen voor een 'Pain Quotidien bis'. Dat zou Le Pain Quotidien België en Frankrijk - de winkels in eigen beheer - omvatten, l'Atelier du Pain (het productie-atelier), de rechten op het merk en de contracten met de internationale franchisenemers, ook in de VS en het VK. Er zouden geen gevolgen zijn voor de tewerkstelling in België.\n\nDe reorganisatie zou geen gevolgen hebben voor de tewerkstelling bij Le Pain Quotidien in België.\n\n'Wij denken dat we op die manier de onzekerheid over de toekomst van Le Pain Quotidien weghalen en dat de groep met een schone lei kan herstarten. De consument zou er - na het overwaaien van de coronacrisis weliswaar - niets van moeten merken', zegt Josi. Cobepa, dat tot nu toe 43 procent van Le Pain Quotidien bezat, zou hoofdaandeelhouder blijven in de nieuwe constructie.\n\nVolgende week vindt een eerste zitting in de ondernemingsrechtbank van Brussel plaats over de zaak. Cobepa heeft alvast een 'Chief Restructuring Officer' aangesteld die het dossier in goede banen moet leiden.",Hoofdaandeelhouder Cobepa gooit Le Pain Quotidien reddingsboei toe,nl
8087,"Kopi Kenangan heeft 324 winkels in Indonesië. Tegen eind dit jaar moeten dat er 500 zijn.\n\nDe Belgische investeerders Sofina en Verlinvest investeren in Kopi Kenangan, een Indonesische koffieketen. Hoeveel ze op tafel leggen, is niet bekend.\n\nDe instap van Verlinvest (het vehikel van de AB InBev-familie de Spoelberch) en het beursgenoteerde Sofina van de familie Boël kadert in een kapitaalronde van 109 miljoen dollar (100 miljoen euro) van Kopi Kenangan. Het is een van de grootste consumentgerichte investeringen van de laatste tijd in de regio.\n\n109 miljoen dollar Kapitaalronde De investering van Verlinvest en Sofina kadert in een kapitaalronde van 109 miljoen dollar van Kopi Kenangan.\n\nKopi Kenangan wil met het opgehaalde geld zijn operaties versterken in Indonesië, nieuwe producten lanceren, investeren in technologie en, na de coronacrisis, uitbreiden naar Thailand, de Filipijnen en Maleisië. De keten heeft vandaag 324 verkooppunten op haar thuismarkt.\n\nWelk deel van de operatie de Belgen voor hun rekening nemen, is niet bekend. De ronde wordt geleid door het Amerikaanse investeringsfonds Sequoia, een jarenlange bondgenoot van Sofina. Ook B Capital, het fonds van Facebook-medeoprichter Eduardo Saverin, investeert mee. Saverin wordt tevens bestuurder bij de koffieketen. Sequoia zat reeds in het kapitaal van Kopi Kenangan.\n\nGoudklomp\n\nKopi Kenangan is niet de enige gemeenschappelijke investering van Verlinvest en Sofina in Azië. De twee Belgische investeerders zitten eveneens samen in het kapitaal van de Indiase scale-up Byju's, die een leerapp ontwikkelde waarmee leerlingen en studenten via een mengeling van video’s, interactieve simulaties en andere inhoud oefeningen kunnen maken en zich kunnen voorbereiden op toelatingsexamens.",Boël- en AB InBev-telgen stappen in 'Indonesische Starbucks',nl
8088,"De familie Périer-D'Ieteren is de belangrijkste investeerder in Sweetwood Ventures geworden, een fonds dat via Israëlische durfkapitaalfondsen in Israëlische start-ups investeert. Sweetwood Ventures heeft een kapitaal van 70 miljoen dollar, waarvan de helft van Belgische investeerders komt.\n\nMet de holding SPDG controleert de familie Périer-D'Ieteren de gelijknamige autogroep. Parallel investeert ze via SPDG Ventures ook in jonge groeibedrijven. Dat vehikel realiseerde intussen al enkele succesvolle exits, zoals Softkinetic (verkocht aan Sony) en het biotechbedrijf Ogeda (overgenomen door Astellas). En nu investeert de familie ook in het nieuwe fonds van de Israëlische durfinvesteerder Sweetwood Capital.\n\n70 miljoen dollar Kapitaal Het nieuwe fonds van Sweetwood heeft een kapitaal van 70 miljoen dollar, waarvan de helft van Belgische investeerders komt.\n\nSweetwood Capital is mee opgericht door de in België geboren en getogen Manuel Sussholz, een ex-bankier van Goldman Sachs. Het nieuwe fonds haalde 70 miljoen dollar (65 miljoen euro) op bij een reeks Europese beleggers. De helft van de middelen komt van vermogende Belgische families, waaronder de familie Périer-D’Ieteren.\n\nHet fonds mikt op investeringen in de best presterende Israëlische durfkapitaalfondsen, maar ook op co-investeringen met die fondsen in veelbelovende hightechstart-ups. Het heeft geen specifieke sectorale focus, maar mikt op B2B-technologieën en past voor investeringen in biotech, farma of in de wapenindustrie. Het fonds is gebaseerd in Luxemburg. Het wordt er beheerd door Degroof Petercam.\n\nSweetwood Ventures is de tweede aan Israël gerelateerde investering van SPDG op korte tijd. De holding investeerde een tijdje terug ook in Regulus Cyber, een bedrijf uit Haifa (Noord-Israël) dat een antivirussoftware ontwikkelde om navigatiesystemen via satelliet te beschermen. Andere recente - en aan de autosector gerelateerde - investeringen zijn Ivex, een start-up die software ontwikkelt voor zelfrijdende auto’s, en Outsight, een Franse expert in 3D-camera's voor zelfrijdende auto's.\n\nBroedplaats\n\nIsraël is een broedplaats voor durfkapitaal en technologische innovatie. Het land omschrijft zichzelf met enige trots als start-upnatie. Israëli's vergelijken de regio met Silicon Valley en gaven het de naam Silicon Wadi. Wadi betekent uitgedroogde rivierbedding.",Familie D'Ieteren investeert in Israëlische hightech,nl
8089,"Het Tiense bedrijf Tokai Optecs lanceert brillenglazen die niet aandampen: handig voor brillendragers met mondmaskers. De oplossing komt uit Japan - het land van de mede-eigenaar - en is te danken aan de typische noedelsoep.\n\nWie dezer dagen zowel een bril als een mondmasker draagt, heeft het allicht al gemerkt: door de snel aangedampte glazen is die combinatie niet ideaal. Daar wil Tokai Optecs, een Belgisch-Japanse brillenglazenfabrikant uit Tienen, iets aan doen. Het gaat om een oude technologie uit hun assortiment die ze op punt stelden toen duidelijk werd dat mondmaskers vaste kost worden voor veel mensen, vertelt CEO Kurt Leuridan.\n\nProfiel Tokai Optecs Opgericht in 1992 door familie Bijnens, sinds 2000 joint-venture met de Japanse Tokai Optical Group. Omzet (2019) > 9,6 miljoen euro. Bedrijfswinst (2019) > 1,67 miljoen euro. Nettowinst (2019) > 1,13 miljoen euro. Werknemers > 32 in België, 890 in Japan.\n\n'In Japan bestaan anti-aandampglazen al zeven jaar. 75 procent van de Japanse bevolking draagt een bril - tegenover de helft van de Belgen - en hete noedelsoep staat er bijna dagelijks op het menu. Aangedampte brillenglazen zijn er een oud probleem, waar een oplossing voor werd gevonden.' Door brillenglazen te behandelen met een chemische lak wordt het temperatuurverschil tussen de warme adem en de glazen geneutraliseerd. Zo kan er geen damp ontstaan.\n\nJapan\n\nSinds de coronacrisis werken we voor het eerst met stockglazen. Vroeger werkten we altijd op maat, we waren een just-in-timebedrijf. Kurt Leuridan CEO Tokai Optecs\n\nMet die coating trekt Tokai Optecs nu naar de Europese markt. Het Tiense bedrijf werd in 1992 opgericht door de familie Bijnens - die samen met Leuridan nog altijd 50 procent van de aandelen bezit - en was toen nog distributeur van brillenglazen van de Japanse Tokai Optical Group, al 80 jaar in handen van de familie Furuzawa. In 2.000 verwierf de familie Furuzawa de helft van de aandelen en werd Tokai Optecs een Belgisch-Japanse joint-venture. Sindsdien produceert het bedrijf brillenglazen in Tienen en Japan. Jaarlijks worden meer dan 1 miljoen stuks verkocht.\n\nSchermvullende weergave Kurt Leuridan, de CEO van Tokai Optecs, de enige brillenglazenfabrikant in België. ©Debby Termonia\n\nIn België is Tokai Optecs de enige brillenglazenmaker. Vanuit Tienen levert het aan opticiens in Europa, het Midden-Oosten en Afrika. Het bedrijf legt zich vooral toe op innovatieve producten: het maakt onder meer de dunste brillenglazen ter wereld en is aandeelhouder en technische partner van Morrowoptics en Eyeco Eyeco, twee spin-offs van Imec en UGent die elektronische brillenglazen ontwerpen.\n\nZorgverleners\n\n500.000 brillenglazen Tegen het einde van het jaar wil Tokai Optecs meer dan een half miljoen stuks van de anti-aandampglazen verkocht hebben.\n\nVolgens Leuridan zijn de anti-aandampglazen 'een groot succes'. Er is vooral veel vraag naar onder tand- en oogartsen. Tegen het eind van het jaar mikt het bedrijf op meer dan een half miljoen verkochte exemplaren. Een behandeling met de coating is geen optie: wie onbezorgd met bril en mondmasker wil rondwandelen, moet zich meteen nieuwe brilglazen aanschaffen. Prijskaartje: 75 euro. De eerste 50 sets schonk Tokai aan de zorgverleners van het Universitair Ziekenhuis in Bierbeek.\n\nDe productievestigingen hebben even stilgelegen - met een omzetdaling van 95 procent in april als gevolg - maar zijn weer op halve kracht actief. Toch kan Tokai de verhoogde vraag naar zijn nieuwe brillenglazen 'spijtig genoeg' nog aan. Spijtig? 'In het Verenigd Koninkrijk en Rusland, twee van onze grootste markten, mogen de brillenwinkels nog niet open. Voorlopig komen we dus niet in tijdsnood', zegt Leuridan.\n\nDe toepassing blijft nuttig. Wie in de winter een café of andere warme ruimte binnenstapt, kent het probleem. Ook skiërs zouden erbij gebaat zijn. Kurt Leuridan CEO Tokai Optecs",Belgisch-Japans bedrijf voorkomt aangedampte brillenglazen,nl
8090,"In alle Vlaamse provincies geldt vanaf donderdag een verbod om nog water te gebruiken uit verschillende beken en rivieren. Met historisch vroege waterbeperkingen willen de provincies zich wapenen tegen de uitzonderlijke droogte.\n\nBoeren mogen vanaf donderdag over heel Vlaanderen niet meer zomaar water oppompen uit beken en rivieren. Na eerder al in Antwerpen hebben woensdag ook alle andere provinciegouverneurs een verbod uitgevaardigd om nog water te gebruiken uit verschillende beken en rivieren. Ze volgen daarmee een advies van de Vlaamse droogtecommissie.\n\nNog nooit werd zo vroeg in het jaar zo drastisch ingegrepen. In heel Vlaanderen is code oranje van kracht. De maatregelen moeten vermijden dat kwetsbare beken en waterlopen droog komen te staan, waardoor planten en dieren uitsterven. ‘Vorig jaar kwam er pas begin juli een captatieverbod, maar door de extreme droogte moeten we nu vroeger ingrijpen’, zegt West-Vlaams gouverneur Carl Decaluwé daarover.\n\nSchermvullende weergave\n\nNa drie droge jaren zijn de waterbuffers in Vlaanderen beperkt. Daar komt nog eens bij dat de maartse buien en aprilse grillen uitbleven, waardoor het voorjaar van 2020 momenteel het grootste neerslagtekort kent sinds de start van de metingen in 1901. Bovendien wordt de komende twee weken amper neerslag verwacht, waardoor de situatie nog zal verergeren.\n\nDiepgangbeperking voor scheepvaart\n\nIn verschillende rivieren staat het water nu al uitzonderlijk laag. 'In de IJzer, Dender en de Dijle zijn de debieten zelfs zeer laag voor de tijd van het jaar', zegt de droogtecommissie woensdag in een droogte-update. Om die reden zijn er de eerste diepgangbeperkingen ingevoerd voor de scheepvaart op de IJzer en de Dender.\n\nHet water uit de IJzer mogen boeren voorlopig wel nog gebruiken, maar veel reserve is er niet meer. Het water staat er nog 3 meter hoog. Als het peil er onder 2,9 meter zakt, wordt ook in de IJzer een oppompverbod ingevoerd, liet Decaluwé verstaan. De boeren in de Westhoek zouden dan toegang verliezen tot een van hun belangrijke irrigatiekanalen.\n\nVee mag wel nog drinken\n\nNog niet overal is het verboden om akkers te beregenen met rivierwater. In West-Vlaanderen geldt het verbod in een paar kwetsbare beken zoals het Blankaartbekken, de Poperingevaart en de Kemmelbeek. Ook in de bochten van de Leie en de Schelde is het niet meer toegelaten water op te pompen. In Limburg is het captatieverbod van kracht over 80 procent van het grondgebied. In Oost-Vlaanderen gaat het om 19 onbevaarbare beken en riviertjes, in Vlaams-Brabant om 13 waterlopen.\n\nVorig jaar hebben we pas begin juli een captatieverbod ingevoerd, maar door de extreme droogte moeten we nu vroeger ingrijpen. Carl Decaluwé gouverneur West-Vlaanderen\n\nAntwerps provinciegouverneur Cathy Berx voerde op 8 mei als eerste een captatieverbod in voor een paar kleinere waterlopen. Vanaf donderdag wordt het verbod ook uitgebreid naar grotere rivieren zoals stukken van de Grote en de Kleine Nete. Door de droogte is het ook in heel Antwerpen verboden om nog een kampvuur te maken.\n\nHet oppompverbod van de verschillende provincies geldt voor het beregenen van akkers. Boeren mogen wél nog beperkt water oppompen om te zorgen dat vee te drinken krijgt of als aanmaakwater om gewasbeschermingsmiddelen te kunnen sproeien. Ook de productie van drinkwater is nog toegelaten en de droogtecommissie wijst er op dat er nog geen problemen zijn met de drinkwatervoorziening.",Alle provincies voeren oppompverbod in,nl
8091,"De waarde van de Boël-holding daalde tijdens het eerste kwartaal door de coronacrisis met 11 procent of ongeveer 840 miljoen euro. Dat meldde Sofina in de marge van haar algemene vergadering.\n\nEind maart stelde de Boël-holding nog dat de impact van de coronacrisis op haar eigen vermogen moeilijk in te schatten was. 'Wegens de geografische en sectorale diversificatie en het langetermijnperspectief van de portefeuille, blijven we er evenwel van overtuigd dat die als geheel veerkracht aan de dag zal leggen', luidde het toen. Die boodschap werd op de algemene vergadering herhaald door afscheidnemende voorzitter David Verey.\n\nRuim een maand later heeft het management van Sofina een beter zicht op de zaak. Het bekeek de evoluties en de vooruitzichten van zijn portefeuillebedrijven en berekende welk effect de coronacrisis heeft op hun waardering. Die oefening mondde uit in een waardedaling van 11 procent van de hele portefeuille ten opzichte van eind vorig jaar.\n\nDe nettoactiefwaarde, de belangrijkste barometer van de mate waarin de managers waarde creëren, kwam eind maart uit op 6,79 miljard euro. Eind vorig jaar was de portefeuille van Sofina 7,63 miljard waard, één jaar voordien 6,54 miljard.\n\nDe waardecreatie van het boekjaar 2019 is daarmee in één kwartaal bijna volledig uitgewist. Let wel: in de portefeuille van Sofina zitten een reeks genoteerde bedrijven en de beurzen hebben zich in april herpakt. Dat zal een positief effect hebben op de waarde van de portefeuille.",Portefeuille Sofina 840 miljoen lichter in eerste kwartaal,nl
8092,"Nu kapitein Dieter Penninckx het schip heeft verlaten, is het onzeker of de Belgische modegroep FNG heelhuids uit de coronastorm geraakt. Portret van een durver die te scherp aan de wind bleef varen. ‘Hij nam risico’s, maar die waren er soms te veel aan.’\n\n‘Manu Bracke volgt Dieter Penninckx op als CEO.’ Zo kondigde de Belgische beursgenoteerde modegroep FNG twee weken geleden het vertrek aan van Dieter Penninckx (45), al sinds de start in 2003 de topman van het moederbedrijf van onder andere de winkelketen Brantano.\n\nZo droog de mededeling over zijn exit - officieel om gezondheidsredenen - zo opmerkelijk was het groeiverhaal dat Penninckx de voorbije 17 jaar schreef. De jongste 15 jaar steeg de omzet van FNG van 3 naar ruim 750 miljoen euro. Dankzij grote overnames, die FNG betaalde met geld van privé-investeerders, obligatiehouders en zo’n 25 miljoen euro die u als belastingbetaler investeerde via het Vlaamse overheidsfonds PMV.\n\n\n\nMaar FNG torst ook een enorme schuldenberg. Die bedraagt volgens het beurshuis ABN AMRO 540 miljoen euro. Amper een fractie minder dan de omzet dus. Bovendien daalt de winst - nodig om schulden af te betalen - door de coronacrisis. Het voortbestaan van het bedrijf is in gevaar. En net op dat moment verlaat de kapitein het schip.\n\nFNG heeft nog meer problemen. De financiële constructies die Penninckx op poten zette, zijn zo ingewikkeld dat zelfs de beurswaakhond FSMA het bos door de bomen niet meer ziet. De regulator vraagt FNG al sinds augustus meer uitleg, maar het bedrijf lijkt het zelf niet meer te weten. Zolang FNG geen opheldering geeft, blijft het aandeel geschorst. Nu het bedrijf in gevaar is en Penninckx naar de achtergrond is verdwenen, rijst de vraag of hij zich misrekend heeft.\n\nLeuvens café en een songfestival\n\nDe wortels van het groeiverhaal van FNG liggen in het voorjaar van 1996, in een café in Leuven. Dieter Penninckx, een student burgerlijk ingenieur, ontmoet er medestudent Manu Bracke. Het klikt. Bracke treedt toe tot Gigant, de kiesploeg waarmee Penninckx preses wil worden van VTK, de faculteitskring van de studenten burgerlijk ingenieur en architect. Ook Anja Maes treedt toe tot Penninckx’ presidium. Ze is zijn lief en zal later zijn vrouw worden. Penninckx, Maes en Bracke weten dan nog niet dat ze later een groot Belgisch modebedrijf zullen oprichten.\n\n\n\nAls studentenvoorman leert Penninckx vaardigheden die van hem een ondernemer maken. Hij moet op zoek naar sponsors voor de kiesweek vol festiviteiten die de verkiezingen voorafgaat. Penninckx overtuigt enkele bedrijven samen net geen 200.000 frank (5.000 euro) te investeren. De kiesweek die hij daarmee organiseert, omschrijft de studentenkrant Veto als een sprookje. Er zijn bierfietsen, een Breughelavond, een middeleeuws steekspel en een songfestival.\n\nPenninckx’ grootste uitdaging is een fakbar oprichten, een café met goedkoop bier uitgebaat door de studenten. De twintiger onderhandelt met brouwerijen en een gebouwverhuurder, een van zijn vroegste grote onderhandelingen. Het resultaat, ’t Elixir, is tot vandaag de fakbar van de Leuvense ingenieursstudenten.\n\n\n\nStorend element\n\nAls Penninckx enkele jaren later voor een medische start-up aan de slaag gaat, raakt hij daar snel op uitgekeken. ‘Het verraste me niet’, zegt Maes. ‘Hij verveelt zich snel. In de lagere school stond op zijn rapport: ‘Dieter heeft zeer goede punten, maar hij is het grootste storende element in de klas.’ De academisch wereld ging te traag voor hem.’\n\n\n\nSamen met Bracke en Maes besluit de 29-jarige Penninckx een bedrijf over te nemen. Met spaargeld en geld dat ze lenen beschikken ze over 100.000 euro. Hun oog valt op een bedrijf dat kinderkleding verkoopt aan 100 boetieks.\n\n\n\nDe jonge ondernemers beklagen het zich al snel. De voorlegde groeicijfers blijken fictie. De verkoop daalt. ‘Voor we het wisten, hadden we 1 miljoen euro schulden bij de banken’, zei Penninckx in 2012 in De Tijd. ‘Stukje bij beetje zijn we weer beginnen op te bouwen.’\n\n\n\nZe openen hun eigen winkels en nemen winkels over, onder andere die van Van Hassels in 2008. Later volgen CKS en Nederlandse ketens. De omzet stijgt in 2011 naar 43 miljoen. Terwijl concurrenten onder steeds grotere druk staan van de opkomende e-commerce en van de internationale reuzen H&M, Zara en Primark, groeit FNG.\n\n\n\nPenninckx is niet erg doorzichtig. Zo kun je niet werken als je bedrijf beursgenoteerd is.\n\nPenninckx maakt het verschil. Zijn strategie: bedrijven kopen door schulden aan te gaan en die terugbetalen met de winst die voortvloeit uit de samenvoeging van die bedrijven. Doordat FNG steeds meer kleding kan kopen, kan het kortingen afdwingen bij leveranciers.\n\nChampions League\n\nIn 2011 mag FNG 16 procent van de omzet als brutobedrijfswinst (ebitda) in de boeken schrijven. ‘Daarmee spelen we zeker in de eerste klasse’, zegt Penninckx. ‘Maar niet in de Champions League. De grote internationale ketens halen 20 procent en meer. Daar kunnen ook wij raken.’\n\n\n\nDus gaat Penninckx door. Tussen 2014 en 2016 stijgt de omzet van 150 naar 475 miljoen euro door de overnames van het noodlijdende Belgische Brantano en de Nederlandse keten Miss Etam. Pennickx maakt ze weer winstgevend en investeert in onlineverkoop. Sinds 2017 slaat hij alle FNG-kleding op in het geautomatiseerde magazijn van Miss Etam. Opnieuw bespaart hij op de kosten.\n\n\n\nSlimme onderhandelaars zijn bereid om van iets weg te stappen. Maar dat zal Penninckx niet gauw uit zichzelf doen. Ingewijde\n\nPenninckx’ overnamedrang is niet te stillen. ‘Als hij eenmaal zijn zinnen op iets heeft gezet, wil hij het ook echt doen. Terwijl slimme onderhandelaars af en toe bereid zijn van iets weg te stappen. Maar dat zal hij niet gauw uit zichzelf doen’, zegt een ingewijde.\n\n\n\nMet zijn verwezenlijkingen oogst hij bewondering. Ook wie kritisch voor hem is, noemt Penninckx - intussen ook voorzitter en eigenaar van de voetbalclub KV Mechelen en vader van vijf jonge kinderen - een ‘intelligente gast’ en een harde werker. Maar de kritiek groeit. ‘Penninckx is een wroeter en durft risico’s te nemen, maar soms zijn die er wat te veel aan’, zegt een voormalig aandeelhouder, die uit het bedrijf stapte.\n\n‘FNG deed te veel overnames. Ik zei Dieter dat ik me zorgen maakte en vroeg of zijn bedrijf het groeitempo wel aankon.’ Een andere ex-investeerder gaf Penninckx dezelfde boodschap. ‘Ik heb respect voor hem, maar ik steun hem niet meer.’\n\n\n\nOok Peter Paul de Vries, de CEO van het investeringsfonds Value8, verkocht enkele jaren geleden zijn FNG-aandelen. ‘Ik vond Penninckx een ondernemer met een verfrissende kijk. Velen komen in pak en stropdas naar een praatje met een investeerder. Hij deed dat in jeans en een T-shirt. Hij is meer entrepreneur dan manager.’\n\n\n\nPenninckx is niet erg doorzichtig. Zo kun je niet werken als je bedrijf beursgenoteerd is.\n\nEen belangrijk pijnpunt is het gebrek aan transparantie. ‘Penninckx is heel creatief, maar niet erg doorzichtig. Zo kan je tewerk gaan bij een bedrijf met weinig aandeelhouders, maar niet als je bedrijf beursgenoteerd is’, zegt een bron.\n\n\n\nPenninckx hanteerde een informele stijl. ‘Hij is niet de man van de regels en de procedures. Als hij een werknemer was, zou hij degene zijn die altijd de bonnetjes van zijn onkosten verliest’, zegt Gino Van Ossel. De winkelexpert van de Vlerick Business School is al sinds 2006 bestuurder bij FNG en een vertrouweling van Penninckx.\n\n\n\nWerkte Penninckx te informeel? Van enkele belangrijke beslissingen stelde hij zijn raad van bestuur niet op de hoogte. ‘Ik wist niets van de problemen met de beurswaakhond, zelfs niet dat er überhaupt gesprekken liepen’, zegt Eric Verbaere, tot eind vorig jaar voorzitter van FNG. ‘Tussen Dieter en de bestuursleden verliep de communicatie eerder informeel. Hij toetste vooral veel af in de wandelgangen, zeker bij Van Ossel en Emiel Lathouwers.’ Die laatste is aandeelhouder en oprichter van A.S. Adventure.\n\n\n\n‘Ex-bestuurder Geert Noels drong aan op meer formeel overleg’, zegt Verbaere. Volgens diverse ingewijden vroeg Noels een betere bedrijfsvoering, duidelijker rapportering en meer transparantie. Zelf wou de Econopolis-oprichter niet reageren. Hij vertrok in 2016 als bestuurder.\n\n\n\nPassionele rationalist\n\n‘Penninckx is passioneel, maar zeker niet impulsief. Hij neemt berekende risico’s’, zegt Van Ossel. ‘Hij is erg gedreven en wil kunnen wat een ander niet kan.’\n\n\n\nHij heeft iets van een verstrooide professor. Hij is erg intelligent, maar elke dag verliest hij wel een keer zijn gsm of zijn sleutels. Anja Maes Medeaandeelhouder en echtgenote\n\nOndanks zijn passie en dadendrang is Penninckx een rationalist. Hij doet zaken op basis van cijfers, analyses en modellen. Die berekeningen zet hij zelden op papier. Ze zitten in zijn hoofd. ‘Hij kan tegelijk analyses en syntheses maken’, zegt Maes. ‘Het is soms moeilijk zijn redenering te volgen, want hij denkt tien stappen vooruit. Hij heeft iets van een verstrooide professor. Hij is erg intelligent, maar elke dag verliest hij wel een keer zijn gsm of zijn sleutels.’\n\n\n\n‘Hij redeneert altijd vanuit een businesscase: als de cijfers kloppen, dan doet hij het’, zegt schoenenondernemer Wouter Torfs, een vriend van Penninckx. ‘Hij is anders dan andere modeondernemers, die vaker op hun buikgevoel beslissen.’\n\n\n\nDat Pennickx in zijn businessplan geen rekening hield met een virus op de dierenmarkt in Wuhan kan niemand hem kwalijk nemen. Maar het is eigen aan de economie dat groei afgewisseld wordt met (zware) recessies. ‘Dit is een enorm diepe en niet te voorziene crisis, de grootste sinds de Tweede Wereldoorlog’, zegt Van Ossel. ‘Wat 15 jaar goed ging, kan je toch niet met één pennentrek uitwissen? In dat soort gevallen zeggen veel mensen: ‘Ik heb altijd geweten dat dit fout zou aflopen.’ Dat vind ik gratuit. In het verleden hebben we problemen altijd kunnen oplossen. Ik hoop dat we ook nu kunnen bewijzen dat het maar een dipje is.’\n\n\n\nDaar nemen andere waarnemers geen genoegen mee. ‘Corona is inderdaad hors categorie, maar elke crisis ontbloot wie goed bezig is en wie niet’, zegt een ex-investeerder. ‘En ook zonder corona ging dit vroeg of laat mislopen.’\n\nFNG Group\n\nBelgische modegroep die kleding verkoopt in haar eigen (web)winkels in België, Nederland en Scandinavië. Ze is via externe winkels ook actief in Duitsland en Spanje.\n\n\n\nBekend van de ketens Brantano, CKS en Fred & Ginger. In 2003 opgericht door Dieter Penninckx, Anja Maes en Manu Bracke. Zij controleren 44 procent van het bedrijf. Omzet*: 781,5 miljoen euro.\n\nAangepaste ebitda*: 136,4 miljoen euro. * Pro-formacijfers FNG en Ellos Group voor de twaalf maanden voor 30 juni 2019. FNG stelde de rapportingen van boekjaar 2019 voor onbepaalde tijd uit door problemen met de controle van de jaarrekeningen.",‘Ook zonder corona ging het vroeg of laat mislopen met FNG',nl
8093,"De hoogspanningsnetbeheerder Elia verwacht geen financiële hinder van de coronacrisis. Het bedrijf behoudt zijn winstprognoses voor 2020.\n\nSlechts weinig bedrijven kunnen de impact van corona al ten volle inschatten, maar voor de netbeheerder Elia ligt dat anders. In een summiere kwartaalupdate laat het bedrijf woensdag weten dat het vasthoudt aan de eerdere financiële vooruitzichten voor 2020.\n\nCorona of geen corona: Elia verwacht nog altijd dit jaar een aangepast rendement op het eigen vermogen te behalen van 6,5 tot 7,5 procent. De netbeheerder verwacht dat ‘Covid-19 geen materiële impact zal hebben op de financiële resultaten voor 2020’.\n\nDe aankondiging komt niet als een verrassing. Als gereguleerde monopolist gedraagt Elia zich als minst conjunctuurgevoelig aandeel van de Brusselse beurs wars van de economische turbulentie die andere bedrijven zo hard treft.\n\nHoewel door corona het stroomverbruik in België wel met 16 procent daalde, hoeft Elia zich geen zorgen te maken over terugvallende inkomsten. De winst is immers het resultaat van een vastgelegde marge die het bedrijf aan de gebruikers van het elektriciteitsnet mag doorrekenen.\n\nZowel voor België als voor het Duitse dochterbedrijf 50Hertz verwacht Elia dan ook geen noemenswaardige impact op het rendement. Er komt wel enige vertraging in de investeringen. Elia plande dit jaar 340 miljoen euro te investeren in het Belgische stroomnet, maar omdat enkele bouwwerven hebben stilgelegen, raken 55 miljoen euro van die investeringen nog niet rond.\n\nHet investeringstempo is cruciaal voor Elia. Als een project te laat wordt opgeleverd, mag Elia ook maar later de kosten beginnen doorrekenen aan de netgebruikers.\n\nHet investeringstempo is cruciaal voor Elia, want als een project te laat wordt opgeleverd, mag Elia ook maar later de kosten beginnen doorrekenen aan de netgebruikers. De investeringsvertraging kan dan ook een half miljoen euro afsnoepen van de nettowinst in 2020, maar Elia noemt die impact 'niet significant'. In Duitsland kunnen de werkzaamheden wel op alle werven worden voortgezet en loopt het investeringsprogramma geen vertraging op.",Elia blijft immuun voor corona,nl
8094,"Innovis verkoopt zijn reinigingsmiddel DIPP aan voedingsgroothandels die het op hun beurt leveren aan bakkers, slagers, frituristen en aan de horeca.\n\nDe Antwerpse reinigingsspecialist WVT Industries koopt Innovis, een sectorgenoot die reinigingsproducten levert aan voedingsgroothandels. De prijs van de transactie is niet bekend.\n\nWVT is gespecialiseerd in industriële reinigingsproducten. Het was tot nu toe actief in verschillende segmenten, maar nog niet in de voedingsbranche. Dat hiaat is nu gevuld via de overname van Innovis. Dat bedrijf levert zijn reinigingsproducten onder de merknaam DIPP aan voedingsgroothandels. Maar de voornaamste eindklanten zijn voedingsspeciaalzaken zoals bakkers, slagers, frituren, hotels, restaurants en in mindere mate grootkeukens en industriële klanten. De twee bedrijven mikken dit jaar op een gezamenlijke omzet van ruim 20 miljoen euro, tegenover meer dan 17 miljoen vorig jaar.\n\n'Innovis vult het aanbod van WVT goed aan', zegt Jan Camerlynck, vennoot bij Sofindev. Het investeringsfonds waar onder meer Colruyt en Sofina achter schuilgaan, kocht midden vorig jaar een klein meerderheidsbelang in WVT.\n\nSommige participaties hebben het momenteel moeilijk door de coronacrisis, maar er zijn geen acute problemen. Jan Camerlynck Vennoot Sofindev\n\nDe deal zorgt voor een verschuiving in het aandeelhouderschap van het bedrijf. Tot nu toe bezat Sofindev een kleine meerderheid van de aandelen en oprichter en CEO Ward Van Thielen de rest. Tom Hochepied, CEO en eigenaar van Innovis, komt daar nu ook bij, waardoor het deel van Sofindev net onder de 50 procent zakt. Het is bedoeling van Sofindev met WVT nog meer overnames te doen in de sector, die nog heel gefragmenteerd is. Het bekijkt al meerdere dossiers.\n\nCoronawinnaar\n\nWVT is een van de 'winnaars' van de coronacrisis in de portefeuille van Sofindev. 'De vraag is er zo groot dat het soms moeilijk is aan grondstoffen en verpakkingsmateriaal, zoals plastieken flessen en pompjes, te geraken', zegt Camerlynck. Ook Group Claes, een Limburgse groothandel die ingrediënten, verpakkingen en machines levert aan slagers en voedselverwerkende bedrijven, kon de voorbije weken de vraag maar met moeite volgen.\n\nAan de andere kant van het spectrum zitten industriële bedrijven die internationaal actief zijn, onder meer de bouwmaterialengroep Fedrus en de dampkappenproducent Novy. 'Bepaalde van hun activiteiten hebben enkele weken stilgelegen, maar ze zijn intussen opnieuw opgestart en we zijn positief en hoopvol over de nabije toekomst', zegt de Sofindev-vennoot.\n\nNederland\n\nSofindev breidt intussen ook uit naar Nederland. Het heeft een Nederlandse partner aangetrokken om de lokale markt te bewerken en opent binnenkort een kantoor bij Amsterdam.",Reinigingsspecialist WVT koopt sectorgenoot Innovis,nl
8095,"DEME is niet alleen een van 's werelds grootste baggerbedrijven maar ook een van de grote spelers in de bouw van windparken op zee.\n\nDe baggeraar en windparkenbouwer DEME realiseerde in het eerste kwartaal 13 procent minder omzet. In het tweede kwartaal zal de impact van de coronacrisis nog een pak groter zijn.\n\nDat blijkt uit de kwartaalupdates van de industriële groep CFE , waar DEME deel van uitmaakt, en van Ackermans & van Haaren , de Antwerpse investeringsgroep die CFE voor 60,96 procent controleert.\n\nDEME realiseerde in het eerste kwartaal een omzet van 534,9 miljoen euro. Dat is 12,9 procent minder dan een jaar eerder. De daling wordt toegeschreven aan ‘de eerste gevolgen van de Covid-19-pandemie’.\n\nDie treft DEME vooral op twee vlakken: projecten in de aanbestedingsfase worden uitgesteld - wat vooral in het Midden-Oosten, Afrika en Azië gebeurt - en het is moeilijk om de bemanningen op de schepen af te lossen door de sluiting van de grenzen en de drastische vermindering van het luchtverkeer. DEME heeft daarom een hotelschip gehuurd om bemanningen gedurende twee weken in preventieve quarantaine te kunnen plaatsen.\n\nDe gevolgen van de coronapandemie zijn in het tweede kwartaal nog toegenomen. DEME heeft daarom maatregelen genomen om zo veel mogelijk kosten te besparen en kasuitgaven te beperken.\n\nContracting\n\nDe omzet van de tak Contracting (bouw- en installatiewerken) zakte in het eerste kwartaal slechts met 2,2 procent omdat de corona-impact nog vrij beperkt was. Sinds april is de crisis veel sterker voelbaar, al verschilt de situatie van divisie tot divisie. CFE ziet vooral de omzet in Brussel en Wallonië sterk dalen, terwijl de bouwactiviteit in Vlaanderen en Polen toeneemt.\n\nCFE ziet vooral de omzet in Brussel en Wallonië sterk dalen, terwijl de bouwactiviteit in Vlaanderen en Polen toeneemt.\n\nHet omzetcijfer van de derde tak, Vastgoedontwikkeling, is niet relevant omdat de verkoop er sinds midden maart bijna helemaal is stilgevallen.\n\nHet orderboek van CFE vertoonde eind maart een krimp van 8,7 procent. De daling is nagenoeg even groot voor DEME (-8,9%) als voor Contracting (-8,2%). DEME haalde intussen echter verschillende belangrijke baggerprojecten binnen in Rusland en Afrika. De Deense overheid zette ook het licht op groen voor het Fehmarnbelt-project, dat 700 miljoen euro waard is voor DEME en nog niet in het orderboek was opgenomen.\n\nVooruitzichten\n\nWat de vooruitzichten voor het hele jaar betreft, voorspelt CFE voor DEME een lagere omzet en een positief nettoresultaat, voor Contracting een lagere omzet en ongeveer een break-evenresultaat en voor Vastgoedontwikkeling een nettoresultaat in lijn met 2019 (11,6 miljoen euro).",Corona neemt flinke hap uit omzet DEME,nl
8096,"De Duitse warenhuisketen Galeria Karstadt Kaufhof, het moederbedrijf van de Belgische Galeria Inno's, wil tot 80 van de ruim 170 filialen sluiten.\n\nDuizenden banen zijn bedreigd, blijkt uit een gelekte eerste saneringsnota waar het Duitse persagentschap DPA vrijdag informatie over kreeg. Begin april al meldde Galeria Karstadt Kaufhof dat het bescherming zocht tegen de schuldeisers.\n\nDe coronacrisis, waardoor de winkels moesten sluiten, hakte zwaar in op de keten. Meer dan een half miljard euro omzet ging verloren. Het bedrijf werkt volop aan een herstelplan, waarbij danig gesnoeid zal worden in het winkelnetwerk. Het aantal winkelsluitingen kan lager dan 80 uitvallen, als verhuurders en andere betrokkenen toegevingen doen. De onderneming zei niet te willen reageren op geruchten.\n\nHet is niet meteen duidelijk of de sluitingen ook de Belgische winkels (Galeria Inno) kunnen treffen. Het gespecialiseerde vakblad RetailDetail schreef enkele dagen geleden wel dat die buiten schot zouden blijven.",Inno-moeder gaat helft filialen sluiten,nl
8097,"De woelige financiële markten knaagden in het eerste kwartaal 22 procent van de waarde van GBL’s portefeuille. De holding wist de schulden wel fors te verminderen en investeert in een vierde Sagard-fonds.\n\nGBL sluit het eerste kwartaal af met een geconsolideerde nettowinst van 15 miljoen euro. Dat is minder dan een tiende van de nettowinst die in de eerste drie maanden van 2019 werd behaald. De sterke daling is vooral het gevolg van de verandering in reële waarde van de fondsen van Sienna Capital, GBL's platform voor alternatieve beleggingen. Het eerste kwartaal geldt niettemin als weinig representatief voor het hele jaar. De ‘cash earnings’ – voornamelijk dividenden van participaties en intresten – stegen trouwens van 100 naar 161 miljoen euro.\n\nDoor de forse daling van de beurzen in maart is de nettoactiefwaarde van GBL met 22 procent gedaald tegenover eind 2019. Die daling is groter dan die van de referentie-index van de holding, de Stoxx Europe 50, die 19,8 procent verloor. Per aandeel bedroeg de nettoactiefwaarde eind maart 98,38 euro. De decote tegenover de beurskoers bedroeg daarmee 27,2 procent. Door het beursherstel was eind april de nettoactiefwaarde wel al 6,6 procent geklommen.\n\nGBL wist zijn nettoschuld aanzienlijk te reduceren, van 768 miljoen euro eind vorig jaar tot 448 miljoen eind maart. GBL verkocht vorig jaar nog eens 0,6 procent van de Franse oliemaatschappij Total via vooruitbetaalde termijnverkopen. Die vervielen in januari, wat 771 miljoen opbracht.\n\nHet is nog te vroeg om ons uit te spreken over 2020. Xavier Likin CFO van GBL\n\nIn het eerste kwartaal nam GBL deel aan een private plaatsing van aandelen SGS door de familie von Finck. Daardoor is zijn belang in het Zwitserse inspectie- en certificeringsbedrijf gestegen tot 18,93 procent eind maart. De holding heeft ook haar belang in Adidas lichtjes verhoogd, van 6,80 tot 6,84 procent. ‘De koers van Adidas heeft recent geleden, maar het bedrijf heeft alle troeven om sterker uit de crisis te komen’, zei financieel directeur Xavier Likin.\n\nSagard\n\nEen andere investering is het nieuwe fonds van Sagard, een private-equitygroep rond de familie Desmarais - de tweede familiale aandeelhouder van GBL, naast de familie Frère. Sienna Capital verbond zich er in maart toe 150 miljoen euro te investeren in Sagard 4. Het is al de vierde keer dat Sienna in een Sagard-fonds stapt.",GBL investeert voor vierde keer in Sagard-fonds,nl
8098,"Verschillende provincies bekijken of er door de voorjaarsdroogte nu al een verbod moet komen om nog water uit rivieren op te pompen. Landbouwers vrezen dat hun akkers zonder water zullen vallen.\n\nDe landbouworganisatie Boerenbond slaakte dinsdag in een persbericht een noodkreet over de uitzonderlijk vroege droogte. Als maatregelen ingevoerd worden om het waterverbruik in te perken, vraagt voorzitter Sonja De Becker om de landbouwsector zo veel mogelijk te ontzien.\n\n‘Een mogelijk captatieverbod boven op de hindernissen die de land- en tuinbouwers ondervinden door de coronacrisis, stelt hen voor een dubbele uitdaging’, zegt De Becker. ‘Water is onmisbaar om voedsel te produceren. Je kan niet even alles stilleggen tot de droogteperiode voorbij is. Voor planten, dieren en de voedselproductie zou dat fatale gevolgen hebben.’\n\nHaar oproep speelt in op de toenemende vrees dat er de komende dagen extra beperkingen komen om nog water op te pompen uit beken en rivieren. Na drie droge zomers zijn de waterbuffers beperkt en 2020 is nog niet halfweg of het belooft opnieuw een uitzonderlijk droog jaar te worden.\n\nPatrick Willems, professor van de KU Leuven, becijferde dat het neerslagtekort sinds de start van de metingen in 1901 in Ukkel nooit zo groot was als dit voorjaar (zie grafiek).\n\nDroogtecommissie\n\nHet gebrek aan regen leidde ertoe dat de Antwerpse provinciegouverneur Cathy Berx al op 8 mei een verbod uitvaardigde om nog water op te pompen uit tien kleinere beken en rivieren. Voor Antwerpen was dat het vroegste captatieverbod ooit, een maatregel waarvan normaal ten vroegste sprake is in juli of augustus.\n\nSchermvullende weergave\n\nOok in de andere provincies kan er voor boeren wel eens vroeger dan anders een verbod komen om nog water op te pompen. De waarnemende gouverneur van Oost-Vlaanderen, Didier Detollenaere, hintte al op een dergelijke maatregel.\n\nDinsdag kwam ook een technische werkgroep samen om een advies te formuleren over eventuele droogtemaatregelen in Vlaanderen. Haar advies gaat naar de topambtenaren in de Vlaamse droogtecommissie, die dan weer de provinciegouverneurs en Vlaams minister van Omgeving Zuhal Demir (N-VA) kunnen aanraden een captatieverbod in te voeren.\n\nZe kunnen ook adviseren andere maatregelen te nemen, zoals een verbod om nog water te verspillen, auto’s te wassen en gazons te besproeien.\n\nWe zitten in code geel, een situatie van verhoogde waakzaamheid waarin waterloopbeheerders preventief maatregelen kunnen nemen. Katrien Smet woordvoerder Vlaamse Milieumaatschappij (VMM)\n\nOm te vermijden dat een polemiek ontstaat als de minister of de gouverneurs het advies van hun administraties in de wind slaan, blijven de rapporten van de droogtecommissie vertrouwelijk. ‘We zitten in code geel, een situatie van verhoogde waakzaamheid waarin waterloopbeheerders preventief maatregelen kunnen nemen’, is het enige dat Katrien Smet, de woordvoerder van de Vlaamse Milieumaatschappij (VMM), erover wil zeggen. Of provincies ingrijpen, is aan de gouverneurs om te communiceren.\n\nDe droogtecommissie houdt rekening met verschillende factoren: de verwachte neerslag, de grondwaterstanden, het waterpeil in de bevaarbare en de niet-bevaarbare waterlopen, maar ook de beschikbaarheid van drinkwater. ‘Met de drinkwatervoorraden zijn op dit moment geen problemen’, zegt Smet.",Boeren zetten zich schrap voor droogte,nl
8099,"De start-up Kriket krijgt 'enkele honderdduizenden euro's' van Colruyt. ‘We verkopen al krekelrepen, en denken nu ook aan granola. Met Colruyt willen we insecten mainstream maken.'\n\nKriket lanceerde vorig jaar krekelrepen op de markt. Een tussendoortje met onder andere geroosterde hazelnoten, havervlokken, zaden, agavestroop en krekels. 20 stuks per reep ongeveer, vermalen weliswaar. De producten liggen intussen al in 350 winkelpunten in ons land. De ketens Aveve, AS Adventure en Bioplanet, dat onderdeel is van Colruyt, verkopen de snacks.\n\n‘We hebben bewezen dat ons product aanslaat, en hebben Colruyt zelf benaderd met een investeringsvoorstel’, zegt oprichter Michiel Van Meervenne. ‘We willen insecten als duurzame eiwitbron mainstream maken, uit de niche halen. Colruyt is daarvoor onze gedroomde partner’, klinkt het.\n\nMet de verse centen breidt Van Meervenne het team uit van ‘ik alleen’ tot drie mensen. De bedoeling is de verkoop op te drijven en nieuwe producten te ontwikkelen. ‘Granola staat als eerste op onze lijst. We verwerken er 5 procent krekelmeel in. Een krekelpootje zal je daar niet in terugvinden, om het toegankelijk te houden.’\n\nKrekeltwist\n\nKrekelkoekjes voor kinderen of krekelbrood kunnen de volgende stap zijn. ‘Dat willen we met Colruyt stap voor stap uitwerken. Colruyt kent de consument het best, en kan ideeën aanreiken waar we een krekeltwist aan kunnen geven’, zegt hij.\n\nIn Duitsland, waar insectenproducten vrij goed in de markt liggen, zijn we een grote deal met Lidl aan het bespreken voor gekruide krekels in een zakje. Michiel Van Meervenne oprichter Kriket\n\nEn misschien komen er ook volledige, niet-gemalen krekels op het menu. Met verschillende kruidingen in kleine zakjes. ‘Het kan de vervanging zijn van een pistachenootje bij een biertje. In Duitsland, waar insectenproducten vrij goed in de markt liggen, zijn we daarover een grote deal met Lidl aan het bespreken. Dat gaat over 5.000 winkelpunten en grote volumes voor een tijdelijke actie.’\n\nDe krekelrepen, in drie smaken waaronder ook chocolade en dadel, hebben het voorbije jaar ook hun weg gevonden buiten België, naar Duitsland, Nederland, het VK en Tsjechië. ‘We willen krekels in heel Europa op het menu zetten’, spreekt Van Meervenne zijn ambitie uit.\n\nIk geloof dat we er met de steun van Colruyt in zullen slagen tegen 2030 krekels even normaal te maken als garnalen of scampi’s.\n\nToch moet hij erkennen dat krekels momenteel allesbehalve dagelijkse kost zijn. Vorig jaar verkocht Kriket 100.000 repen, goed voor 135.000 euro omzet. De helft minder dan het oorspronkelijke doel. ‘We waren misschien wat ambitieus’, zegt hij. ‘Maar ik geloof dat we er met de steun van Colruyt in zullen slagen tegen 2030 krekels even normaal te maken als garnalen of scampi’s.'",Colruyt investeert in Brussels krekelbedrijf,nl
8100,"Jean-Pierre Clamadieu, de voorzitter van de Franse energiegroep Engie, vraagt snel duidelijkheid over de toekomst van de Belgische kerncentrales. Maar hij botst op een coronacrisis die met alle politieke aandacht gaat lopen. ‘Onze vraag is terecht, maar ze komt op een ongelukkig moment.’\n\nDe Belgische resultaten zijn ‘niet goed', zegt Jean-Pierre Clamadieu terloops terwijl hij in een video-interview vanuit Parijs het bilan opmaakt van de eerste weken covidcrisis. ‘Nucleair is veel minder winstgevend dan velen denken’, zegt de Engie-voorzitter. ‘Vroeger waren de Belgische kerncentrales een belangrijke cashmotor voor de groep, maar de voorbije jaren leveren ze geen wezenlijk positieve bijdrage meer aan de resultaten.’\n\nMet die wetenschap trekt de voormalige Solvay-topman naar de onderhandelingstafel. Engie stuurde vorige maand een brief naar premier Sophie Wilmès (MR) met de vraag snel samen te zitten over het Belgische energielandschap. Het moederbedrijf van het Belgische Electrabel wil nog dit jaar duidelijkheid of het de kerncentrales Doel 4 en Tihange 3 na 2025 langer mag open houden.\n\nDe Belgische kerncentrales zijn veel minder winstgevend dan velen denken. Jean-Pierre Clamadieu voorzitter Engie\n\nClamadieu vraagt bij dat overleg aanwezig te zijn. Nadat CEO Isabelle Kocher eind februari aan de kant werd geschoven, heeft de Fransman zich ontpopt tot de spilfiguur bij Engie. Tijdens de onlinejaarvergadering donderdag zat niet interim-CEO Claire Waysand centraal, wel Clamadieu. Een van zijn kernboodschappen aan de aandeelhouders was dat Engie duidelijkheid verlangt over de positie van de Belgische kerncentrales.\n\nUw oproep viel niet in goede aarde bij de premier. Is ze intussen bereid te onderhandelen?\n\nJean-Pierre Clamadieu: ‘De bedoeling van de brief is een beetje misbegrepen. Hij kwam op een ongelukkig moment, terwijl de eerste minister goed werk levert om de gezondheidscrisis het hoofd te bieden. We willen haar niet onnodig onder druk zetten. De brief verwijst allereerst naar de inspanningen die we hebben geleverd om de centrales tijdens de crisis te blijven uitbaten. Daarnaast willen we overleg en die vraag is terecht. We hebben duidelijkheid nodig over de richting die de Belgische politiek met de energiemix uit wil. De premier heeft ons buiten de pers om geantwoord dat ze eerst de gezondheidscrisis zal aanpakken en ons zal ontvangen als de tijd rijp is.’\n\nU wil de kerncentrales open houden.\n\nClamadieu: ‘Engie kan zowel leven met een scenario waarin twee kerncentrales langer open blijven als met het scenario waarin ze sluiten en we meer gascentrales moeten bouwen. Maar men moet ons zeggen wat het wordt. Als we doorgaan met kernenergie hebben we tijd nodig om alles voor te bereiden en de nodige investeringen te doen.’\n\nIs dat nog wenselijk nu de kerncentrales al jarenlang verlies maken?\n\nWe gaan geen CEO kiezen via een videoconferentie. Jean-Pierre Clamadieu voorzitter Engie\n\nClamadieu: ‘Als we de kerncentrales in België langer open houden, is een debat met de autoriteiten nodig over een economisch kader waarin we kunnen blijven produceren. We denken dat het voor twee centrales economisch haalbaar is de investering van een levensduurverlenging terug te verdienen.’\n\nU kreeg felle kritiek omdat de kerncentrales de productie niet kunnen terugschroeven, ook niet als overcapaciteit de elektriciteitsprijzen onder nul duwt.\n\nClamadieu: ‘De energiemarkten zijn complex. Het is belangrijk de situatie goed uit te leggen. Kerncentrales zijn gemaakt om een stabiele basisproductie te leveren voor een lange periode. We kunnen de productie een stuk moduleren, maar niet altijd, zoals wanneer de brandstof bijna aan vervanging toe is. Door de coronacrisis zitten we in een uitzonderlijke situatie met een veel lagere energieconsumptie. Ondertussen waren de omstandigheden voor hernieuwbare energie goed, terwijl er nog opslagcapaciteit ontbreekt om het net in evenwicht te brengen.’\n\nHoe zwaar is Engie getroffen door corona?\n\nBIO Jean-Pierre Clamadieu 61-jarige Fransman. Studeerde voor mijnbouwingenieur.\n\nWerkte tien jaar in overheidsdienst.\n\nMaakte daarna carrière bij de toenmalige Rhodia-moeder Rhône-Poulenc.\n\nBelandde in 2011 bij Solvay, toen dat Rhodia inlijfde.\n\nWas van 2012 tot 2019 CEO van Solvay , dat hij grondig transformeerde.\n\n, dat hij grondig transformeerde. Werd in mei 2018 voorzitter van Engie.\n\nIs ook bestuurder bij de Franse verzekeraar AXA en de vliegtuigfabrikant Airbus.\n\nClamadieu: ‘Gezien de omstandigheden doet Engie het goed. Voor ons is het cruciaal dat we de levering van stroom en gas aan onze klanten konden verzekeren. De infrastructuur voor gasdistributie heeft weinig last. De productie van elektriciteit ondervindt een impact, maar is weerbaar. De diensten en klantenoplossingen, een derde van onze activiteiten, zijn wel zwaar getroffen door de lockdownmaatregelen. We zullen zien hoe de situatie evolueert. Het kan dat we tegen het einde van de zomer weer op het niveau van voor de crisis zitten, maar het kan ook nog zes maanden, een jaar of langer duren.’\n\nEn al die tijd zoekt u een nieuwe CEO?\n\nWe hebben in 48 uur meer dan 40.000 mensen van thuis laten werken zonder grote problemen. Jean-Pierre Clamadieu Voorzitter Engie\n\nClamadieu: ‘Aanvankelijk heb ik gezegd dat we zes tot twaalf maanden de tijd zouden nemen. Misschien ben ik wat voorzichtig geweest. Met de huidige crisis denk ik dat we moeten streven om tegen het einde van het jaar een nieuwe CEO te hebben. Maar corona bemoeilijkt de zoektocht ook een beetje. We gaan geen CEO kiezen via een videoconferentie.’\n\nWelke lessen trekt u uit deze crisis?\n\nClamadieu: ‘Het is een belangrijke wake-upcall. De crisis heeft de kwetsbaarheid van de maatschappij aangetoond, maar ook haar vermogen om snel maatregelen te treffen. Als ik een paar maand geleden 10.000 mensen had willen laten telewerken, zou mijn CEO gezegd hebben dat de onderhandelingen daarover twee jaar zouden duren. Nu hebben we in 48 uur meer dan 40.000 mensen van thuis laten werken zonder grote problemen. Die bliksemsnelle aanpassing is een les die we moeten onthouden, ook voor de aanpak van de klimaatcrisis. We hebben nood aan relanceplannen die op korte termijn de economie aanzwengelen en jobs creëren. Maar ze moeten ook groen zijn en ons in staat stellen de klimaatcrisis beter op te vangen.’",‘We willen Wilmès niet onder druk zetten over kernenergie',nl
8101,"De onder schulden beladen cosmeticareus Coty stoot zijn portefeuille met haar- en nagelverzorgingsproducten af naar de Amerikaanse private-equitygroep KKR.\n\nCoty , het nummer drie in de cosmeticawereld na L'Oréal en Estée Lauder, was al een tijd op zoek naar een koper van de portefeuille met bekende merken zoals Wella-haarlak en OPI-nagellak. Onder meer multinationals als Unilever en Henkel werden daarbij getipt als potentiële overnemers. Maar uiteindelijk is het KKR, een van de grootste private-equitygroepen ter wereld, die de buit binnenhaalt in een deal van 4,3 miljard dollar (net geen 4 miljard euro).\n\nCoty en KKR raakten het eens om van Wella een apart bedrijf te maken. KKR zou daarin een belang aanhouden van 60 procent, Coty de rest. Tegelijk wordt KKR ook aandeelhouder van Coty, via een pakket van converteerbare obligaties ter waarde van 750 miljoen dollar. Tot dusver was Coty grotendeels in handen van JAB, het investeringsvehikel van de steenrijke Duitse familie Reimann en ook bekend als eigenaar van koffiegigant Jacobs Douwe Egberts.\n\nLoodzware schulden\n\nMaar heel veel plezier hebben de Reimanns de voorbije jaren niet beleefd aan Coty. Het bedrijf wilde vijf jaar geleden rivalen zoals L'Oréal en Estée Lauder naar de kroon steken door voor liefst 13 miljard dollar een uitgebreid gamma schoonheidsproducten van de multinational P&G over te nemen. Sindsdien torst Coty een loodzware schuldenlast, terwijl de verkoopcijfers tegenvallen. De groep schreef intussen al miljarden af op die tegenvallende overname.\n\nCoty probeert het tij te nu te keren, onder meer door volop in te zetten op de cosmeticaproducten van Kylie Jenner - die het vorig jaar voor 600 miljoen euro overnam.\n\nCorona",Private-equityreus KKR telt 4 miljard neer voor Wella-haarlak,nl
8102,"Met de fusie van Eandis en Infrax ontstond ruimte om het personeelsbestand in te krimpen.\n\nDe netbeheerder Fluvius heeft onderhandelingen gevoerd over het vervroegd vertrek van 800 oudere werknemers. Ze zouden thuis mogen blijven met behoud van een deel van hun loon. Het overleg belandde in een impasse.\n\nDe directie van het Vlaamse nutsbedrijf Fluvius heeft onlangs een plan op tafel gelegd om bijna een op de zeven werknemers vervroegd te laten vertrekken. Aan de vakbonden werd een vrijwillige vertrekregeling voorgesteld. Dat vernam De Tijd. Fluvius wilde het personeelsbestand versneld inkrimpen. Het bedrijf stelde daarom voor om werknemers vanaf 60 jaar vervroegd thuis te zetten met behoud van een deel van hun loon. Hoewel de onderhandelingen zijn vastgelopen, werden verschillende personeelsleden al benaderd met de vraag of ze bereid zijn vervroegd op te stappen. Zo’n 800 werknemers zouden daarvoor in aanmerking komen.\n\nIn het voorstel van de directie kunnen zowel kaderleden, bedienden als enkele vastbenoemde ambtenaren met voldoende anciënniteit kiezen het bedrijf eerder te verlaten. De precieze details van de regeling zijn niet bekend, maar volgens de vakbonden moesten enkele voorwaarden worden bijgestuurd. De directie zag die toegevingen niet zitten en tijdens een overleg eind vorige week haalde CEO Frank Vanbrabant het hele voorstel van tafel.\n\n110 miljoen besparing De fusie van Eandis en Infrax moet vanaf 2022 een jaarlijkse kostenbesparing van 110 miljoen euro opleveren.\n\nWoordvoerder Björn Verdoodt erkent dat de voorbije weken met de vakbonden werd overlegd over een uitstapplan, maar ‘er werd geen akkoord gevonden’. Verschillende betrokkenen sluiten niet uit dat de onderhandelingen binnenkort weer hervatten, maar voorlopig liggen ze stil.\n\nKostenbesparing\n\nFluvius benadrukt dat in zijn voorstel personeelsleden vrij konden kiezen om al dan niet te vertrekken. In een reactie op onze vragen spreekt het bedrijf van een ‘faire regeling’ die ‘geen extra kosten meebrengt voor Fluvius of de samenleving’. De financiële gevolgen zouden volledig binnen de werkingsmiddelen van het bedrijf vallen, ‘zonder gebruik te maken van overheidssteun of andere steunmechanismen’.\n\nDe Nationale Bank, een pleitbezorger van langer werken, oogstte felle kritiek met een gelijkaardige regeling.\n\nHet moest Fluvius toelaten de kosten versneld af te bouwen. Het bedrijf ontstond in 2018 uit de fusie van de netbeheerders Eandis en Infrax. De samensmelting creëerde één groot nutsbedrijf dat in heel Vlaanderen het distributienet voor elektriciteit en aardgas uitbaat, naast ook rioleringen, openbare verlichting en kabel- en warmtenetten.\n\nVoor veel niet-technische functies leidde de fusie tot een dubbele bezetting. De bedoeling was om gedurende enkele jaren niet iedereen die met pensioen ging te vervangen. De fusie moest zo tegen 2022 een jaarlijkse besparing van 110 miljoen euro opleveren, zodat de druk op de energiefactuur van de Vlaming wat kon afnemen. Met de vrijwillige vertrekregeling probeerde de directie het besparingstraject te versnellen.\n\nBoetes\n\nMaar oudere werknemers betaald thuis zetten is controversieel, zeker voor een overheidsbedrijf als Fluvius, dat via verschillende intercommunales in handen is van de Vlaamse gemeenten. De Nationale Bank, een pleitbezorger van langer werken, oogstte felle kritiek met een gelijkaardige regeling. Ruim 250 personeelsleden van de overheidsinstelling gingen in op het aanbod om een paar jaar voor hun pensioen af te zwaaien met behoud van 45 tot 60 procent van hun brutoloon.\n\nFluvius Fluvius ontstond in 2018 uit de fusie van de netbeheerders Eandis en Infrax. Het bedrijf dat via verschillende intercommunales in handen is van de gemeenten, baat in Vlaanderen het distributienet uit voor gas en elektriciteit. Daarnaast is het nutsbedrijf ook actief in rioolbeheer, kabeldistributie, openbare verlichting en warmtenetten. In totaal beheert Fluvius 230.000 kilometer aan nutsleidingen. Omzet: 1,7 miljard euro. Bedrijfswinst: 12,5 miljoen euro. Werknemers: 5.420.\n\nDe ingreep leidde tot een golf van protest, waarna de regering-Michel boetes invoerde voor bedrijven die personeel betalen om thuis te blijven. Die boetes bedragen 10 tot 20 procent van het loon. Toch betalen verschillende bedrijven liever die extra factuur dan hun oudere werknemers met een volledig salaris aan de slag te houden. Onder andere AXA Bank zette bijna 100 werknemers betaald thuis en is bereid de boete te betalen. De Nationale Bank had eind vorig jaar al 719.000 euro aan boetes betaald, een bedrag dat nog oploopt.\n\nStakingen\n\nBij Fluvius is niet iedereen opgezet met het voorstel van vervroegde uitstapregeling. ‘Is het nu echt nodig om mensen een paar jaar voor hun pensioen op non-actief te zetten’, zegt een vakbondsafgevaardigde. ‘Waarschijnlijk is het zelfs duurder dan ze gewoon te laten werken.’",Fluvius wil 60-plussers betaald thuis zetten,nl
8103,"De shopper die wel kwam opdagen op de eerste dag van de algemene heropening had er duidelijk zin in. Van funshopping was er, zonder horeca en met coronavrees, geen sprake.\n\nMinister van Volksgezondheid Maggie De Block (Open VLD) was niet echt gelukkig met de grote wachtrijen bij de Actions, Primarks, Decathlons en Ikeas van deze wereld. In het overgrote deel van de 45.000 winkels was er geen sprake van een stormloop. 'Het was de eerste keer dat ik hoopte dat er niet te veel shoppers kwamen opdagen. Die wens is uitgekomen', zegt Kasper Deforche, de CEO van Wereldhave Belgium, de uitbater van shoppingcenters. 'We waren goed voorbereid, ook om de lange files in de Action-winkels in onze centra van Luik en Genk op te vangen.'\n\nZoals verwacht is de grote overrompeling uitgebleven. 'We kwamen voor Wijnegem uit op 9.000 bezoekers. We waren voorbereid op de meest uiteenlopende scenario's. We hadden wel gezegd dat we vooraf met plezier voor 10.000 hadden willen tekenen. We zijn ook blij dat alles vrijwel probleemloos is verlopen', reageert Katrien Geysen, shopping center manager in Wijnegem, opgelucht. Op een gemiddelde maandag zijn er 20.000 bezoekers, maar de horeca is nog gesloten. Voor funshoppers uit Nederland en verafgelegen gemeenten is het nog te vroeg. Vooral telecom en de opticiens lagen goed in de markt.\n\nOok vanuit het kamp van de zelfstandigen wordt positief gereageerd. 'De winkeliers waren heel blij dat ze konden heropenen en hebben kunnen bewijzen dat ze de coronamaatregelen aankunnen', benadrukt Unizo-woordvoerder Filip Holemans.\n\n50 procent\n\n'Het winkelweer was van de partij. Niet te warm, maar zonnig en meestal droog. De consument was voorzichtig maar had er toch wel zin in', aldus Isolde Delanghe, de directeur van de Mode Unit van Unizo. De opkomst in de modewinkels en een omzet die meteen begint in de buurt van 50 procent van wat normaal is, noemde ze een aangename verrassing.\n\nHet was de eerste keer dat ik hoopte dat niet te veel shoppers kwamen opdagen. Die wens is uitgekomen. Kasper Deforche CEO Wereldhave Belgium\n\nJan Denys, de CEO van Retail Estates, goed voor zo'n 1.000 winkels in België en Nederland, rijdt maandag en dinsdag van het ene naar het andere retailpark van de groep. Hij waarschuwt voor euforie. 'Alle winkels gaan open. Nergens zie je een overrompeling. In Westerlo hebben we wel een drone ingezet om te waarschuwen als te veel bezoekers te dicht samenkomen.' Real Estates werkte de voorbije weken tot ieders tevredenheid al met zo'n drone in Nederland. De bezoekers leven de coronamaatregelen volgens Denys zeer goed na. 'Ik stel vast dat veel shoppers duidelijk nog heel bang zijn. Het was maandag het feest van de runshoppping.'\n\nMichel Van Geyte, de CEO van Leasinvest, trekt zich op aan het nieuws uit Oostenrijk. 'We halen met Leasinvest 10 procent van onze huurinkomsten uit retail in dat land. Daar gingen de winkels drie weken geleden open. Het aantal bezoekers ligt er nu op hetzelfde niveau als een jaar geleden. De omzet ligt zelfs iets hoger. Veel mensen hebben de voorbije weken aankopen uitgesteld. Nu gaan ze voor een inhaalbeweging. Op 15 mei opent daar ook de horeca.'",Opluchting overheerst bij heropening winkels,nl
8104,"De Franse energiereus Engie heeft de financiële impact van de coronacrisis in het eerste kwartaal kunnen beperken, maar waagt zich niet aan voorspellingen van wat nog komen moet.\n\nHet moederbedrijf van het Belgische Electrabel zag in het eerste kwartaal de omzet met 3,7 procent terugvallen tot 16,5 miljard euro. De brutobedrijfswinst (ebitda) daalde met 1,8 procent tot 3,1 miljard euro. Maar die daling had meer met de milde wintertemperaturen te maken dan met de coronalockdown, die zich pas in de laatste twee weken van het kwartaal echt liet voelen. Door de warme Europese winter lag het energieverbruik lager. Als het effect van de warme Franse temperaturen buiten beschouwing wordt gelaten, zou de ebitda met 4 procent gegroeid zijn, maakt de groep zich sterk.\n\n‘Engie heeft zich weerbaar getoond’, zei financieel directeur Judith Hartmann. ‘Het eerste kwartaal was goed ondanks de uiterst onzekere economische situatie en de winter die warmer was dan anders. De meerderheid van onze activiteiten heeft goed standgehouden, maar de coronacrisis heeft vanaf maart een zware impact op onze afdeling klantenoplossingen.’\n\nIn het tweede kwartaal zal de impact van de crisis zich nog sterker laten voelen, in het bijzonder op het niveau van de klantenoplossingen. Judith Hartmann CFO Engie\n\nVeel energie- en installatiediensten bij bedrijven kwamen eind maart stil te liggen door de coronamaatregelen. De divisie klantenoplossingen kreeg dan ook de grootste klap en zag de geconsolideerde operationele winst met 46 procent terugvallen. Bovendien is dat nog maar het begin. ‘Uiteraard zal in het tweede kwartaal de impact van de crisis zich nog sterker laten voelen, in het bijzonder op het niveau van de klantenoplossingen’, waarschuwde Hartmann.\n\nZoektocht naar CEO\n\nIn België konden de kerncentrales relatief goed standhouden. De nucleaire divisie maakt al jarenlang verlies, maar de kerncentrales haalden betere resultaten dan vorig jaar doordat ze hogere prijzen konden realiseren. Het operationeel verlies halveerde daardoor tot 80 miljoen euro.\n\nWegens corona schrapte Engie eerder al het dividend en trok het de vooruitzichten voor 2020 in. Ook nu nog vindt het bedrijf het te vroeg om voorafnames te doen op de impact van de coronacrisis.",Engie beperkt coronaschade,nl
8105,"De supermarkten mogen hun klanten sinds 1 mei opnieuw kortingen aanbieden, na een tijdelijke stop om hamsteren tegen te gaan. Volgens consumentenorganisatie Test Aankoop heeft dat nog geen zichtbaar effect op de prijzen.\n\nDe supermarkten zijn niet meer gebonden aan specifieke coronarichtlijnen voor kortingen en promoacties. Om hamsteraars te ontmoedigen legde Minister van Consumenten Nathalie Muylle (CD&V) de supermarkten op 18 maart een verbod op. Vanaf 1 april werden kortingen die voor de coronacrisis al van kracht waren, zoals paasacties, weer toegestaan. Sinds 1 mei zijn de supermarkten vrij nieuwe acties te lanceren.\n\n267 producten Aan de hand van 267 supermarktproducten doet Test Aankoop vaststellingen over de prijzenevolutie.\n\nSinds het uitbreken van de coronacrisis volgt Test Aankoop dagelijks de prijzen van 267 producten op, zowel van A-merken als van huismerken en witte producten. Aan de hand van die korf besluit de consumentenorganisatie dat het effect van de kortingen beperkt blijft.\n\n'Nadat het verbod op promoties op 1 april werd opgeheven, behielden de meeste supermarkten hun prijsniveau. Colruyt was toen ruim 15 procent duurder dan begin maart. Bij Collect&Go en Colruyt zien we de laatste dagen een prijsdaling van zo’n 5 procent, maar de prijzen van de producten in de korf zijn nog altijd 5 à 7 hoger hoger dan op 1 maart', zegt Test Aankoop.\n\nMerkproducten\n\nDe mogelijkheid tot nieuwe kortingen vanaf begin mei heeft voor de merkproducten de grootste impact gehad. Daar ziet Test Aankoop een daling van ongeveer 5 procent bij Colruyt en Collect&Go en 2 procent bij Carrefour.","Test Aankoop: 'Winkelkar blijft even duur, ondanks promoties'",nl
8106,"In tien Antwerpse beken en rivieren mogen landbouwers sinds vrijdag geen water meer oppompen. De droogte slaat vroeger toe dan ooit.\n\nDe Antwerpse gouverneur Cathy Berx heeft vrijdag een captatieverbod afgekondigd voor tien beken en riviertjes in de Kempen die uitzonderlijk droog staan. Landbouwers mogen er enkel nog water oppompen om hun vee te laten drinken, maar niet meer om hun velden te besproeien. De provincie Antwerpen spreekt van ‘een trieste primeur: het vroegste captatieverbod ooit’.\n\n‘Er is in april minder neerslag gevallen dan normaal waardoor veel kwetsbare beken al zeer droog staan’, zegt Kris Huijskens, droogte -en hemelwatercoördinator bij de provincie Antwerpen. ‘In tien van de vijftien Antwerpse stroomgebieden staat het water al onder de drempelverwachting, een fenomeen dat zich normaal pas in juni of juli voordoet. Volgens de weersvoorspellingen blijven ook de komende twee weken droog, dus hebben we besloten nu al in te grijpen voor het te laat is.’\n\nUit overleg met de andere provincies blijkt dat het waterpeil sterk verschilt van rivier tot rivier en van regio tot regio. ‘Er is zeker niet overal sprake van droogte’, zegt Huijskens. ‘In Antwerpen zien we dat vooral stroomgebieden getroffen zijn met veel bebouwing in de buurt. Daar waar er veel verharding is, kan de weinige neerslag onvoldoende in de bodem dringen en ontstaan problemen.’\n\nMet het oppompverbod wil de provincie Antwerpen vermijden dat kleine waterstromen helemaal opdrogen. Beschermde vissoorten kunnen niet zomaar wegzwemmen en sterven uit als de beken droog komen te staan zoals vorige zomer het geval was. ‘Na drie droge jaren willen we liever anticiperen’, zegt Huijskens. ‘Als beken zo laag staan als nu en een boer gebruikt het water om een hectare maïs te besproeien, dan trekt hij een beek in een paar uur leeg.’\n\nDe laatste drie zomers werd meermaals een verbod ingevoerd om nog water op te pompen, gazons te besproeien of auto's te wassen. Vanuit de landbouwershoek kwam meermaals kritiek omdat de maatregelen niet altijd rekening hielden met de specifieke lokale situatie. Ook bij stroompjes waar wel nog water was, zagen landbouwers daardoor hun gewassen verdorren. De provincie Antwerpen probeert nu aan die bekommernis tegemoet te komen door voor iedere waterweg afzonderlijk in te schatten of een captatieverbod noodzakelijk is.\n\nGeen aprilse grillen\n\nAls beken zo laag staan als nu en een boer gebruikt het water om een hectare maïs te besproeien, dan trekt hij een beek in een paar uur leeg. Kris Huijskens droogtecoördinator provincie Antwerpen\n\nBegin maart was er nog optimisme omdat de grondwaterstanden zich op de meeste plaatsen in Vlaanderen eindelijk hersteld hadden. Maar de heropleving was van korte duur. Door het uitblijven van de maartse buien en aprilse grillen zijn de buffers in twee maanden weer geslonken. In twee derde van de Vlaamse meetpunten is het grondwater weer gezakt tot niveaus die laag tot zeer laag zijn voor deze tijd van het jaar, maakte de Vlaamse Milieumaatschappij (VMM) vrijdag bekend. De situatie is daarmee vergelijkbaar met de toestand in mei vorig jaar toen er op 68 procent van de meetplaatsen een lage tot zeer lage waterstand was.",Verbod om water op te pompen komt vroeger dan ooit,nl
8107,"The Aviation Factory regelt in normale tijden chartervluchten voor Europarlementsleden, AA Gent en de Rode Duivels. Maar door de coronacrisis heeft het Antwerpse luchtvaartbedrijf een heel nieuwe markt ontdekt.\n\n'Boek hier uw vluchten voor uw seizoensarbeiders', staat op de website van The Aviation Factory. Voor 375 euro brengt het bedrijf Roemenen van hun thuisland naar tuinbouwers in België en Nederland. Die prijs is inclusief ruimbagage en transport in busjes tot de eindbestemming.\n\nThe Aviation Factory heeft op die manier al een 400-tal Roemenen, verspreid over drie vluchten, overgevlogen. Nog twee vluchten staan deze en volgende week gepland. 'We vullen de leegte in. Normaal komen de Roemenen met de auto, bus of Wizz Air – voor een tientje - onze richting uit. Maar ik hoor dat er veel aan de Hongaarse grens worden tegengehouden, en Wizz Air heeft alle lijnvluchten zeker tot midden mei geannuleerd. De telers zitten met de handen in het haar en zoeken een oplossing', vertelt Luc Van Der Logt, die de zaken in Nederland opvolgt.\n\nThe Aviation Factory is niet het enige bedrijf dat deze markt heeft ontdekt. 'Ik schat dat in totaal al een twintigtal van die vluchten zijn geland. In Duitsland is het nog extremer. Daar spreken we over soms acht vluchten per dag.'\n\nNijpend tekort\n\nDat aardbei- en aspergetelers chartervluchten inleggen, illustreert hoe nijpend de situatie is. De Boerenbond alarmeerde dinsdag nog dat de sector op de korte termijn 15.000 tot 20.000 mensen zoekt. Zonder seizoensarbeiders, geen - of toch zeker minder - oogst. Dan is de economische schade veel groter dan de 375 euro die telers nu per vliegtuigzetel betalen.\n\nDe maatregelen van de regering om het tekort aan tuinbouwpersoneel aan te pakken, bleken niet voldoende. Tijdelijk werklozen, asielzoekers en gepensioneerden kregen de kans bij te klussen. Maar tuinbouwjobs in de vingers krijgen kost tijd, terwijl veel tijdelijk werklozen intussen weer aan de slag zijn.\n\nThe Aviation Factory heeft geen eigen vliegtuigen, maar is een tussenpersoon en zoekt in opdracht van klanten beschikbare toestellen. 'Normaal is het in deze periode van het jaar lastig de juiste vluchten aan een goede prijs te vinden. Maar nu staan overal ter wereld toestellen aan de grond. Iedereen wil vliegen en we worden overstelpt met offertes. Ze bellen zelfs of we de offerte ontvangen hebben. Het is een omgekeerde wereld.'\n\nWe regelen vluchten voor voetbalploegen. Vorig jaar hebben we de Rode Duivels naar Kazachstan gebracht.\n\nDe 'asperge- en aardbeivluchten' helpen The Aviation Factory de terugval in de klassieke activiteiten enigszins te verzachten. Ook repatriëringsvluchten zitten in de lift door het coronavirus. 'Deze week nog brengen we 200 gestrande Belgen uit Tenerife terug. Maar we moeten eerlijk zijn. Drie vierde van onze activiteiten zijn weggevallen', zegt oprichter en eigenaar Carl Legein.\n\nHet bedrijf heeft onder meer een contract voor de maandelijkse volksverhuizing van de Europarlementsleden van Brussel naar Straatsburg. Ook voetbalploegen zijn er kind aan huis, voor hun Europese uitwedstrijden. 'Vorig jaar hebben de we Rode Duivels naar Kazachstan gebracht.' Voorts werkten Legein en co voor orkesten op wereldtournee of voor de autobouwer Porsche, die journalisten uitnodigde in Marbella om zijn nieuwste model te tonen.",Aardbei- en aspergetelers boeken chartervluchten voor Roemeense seizoensarbeiders,nl
8108,"De luierproducent zette in alle productcategorieën een stevige omzetgroei neer en puurde daaruit meer winst. Maar het waarschuwt dat die opvering van korte duur kan zijn.\n\nDe sterkste groeier in de productportfolio van Ontex was de kleinste categorie: de dameshygiène. De verkoop van tampons en maandverbanden nam in het eerste kwartaal met 14 procent toe. Ook babyluiers (+5 procent) kenden een omzetsprong. Bij de incontinentieluiers voor volwassenen (+1,9%) was de groei meer gematigd maar dat was te wijten aan de tijdelijke opschorting van een leveringscontract dat intussen opnieuw werd hervat.\n\nOntex voelde in het eerste kwartaal nog geen negatieve impact van de Covid-pandemie. Het puurde uit een omzet van 574 miljoen euro een brutobedrijfswinst (ebitda) van 66 miljoen euro. Dat is een verbetering met 25 procent ten opzichte van dezelfde periode in 2019. De ebitdamarge steeg met bijna 2 procentpunten naar 11,5 procent.\n\nDe vraag kent een duidelijke daling in april na een sterke maand maart en de visibiliteit op langere termijn blijft laag. Charles Bouazziz CEO Ontex\n\nVoor de rest van het jaar blijft Ontex behoedzaam. Waar het in maart nog sterk kon profiteren van hamsterinkopen bij consumenten, lijkt dat effect nu uitgespeeld. 'De vraag kent een duidelijke daling in april na een sterke maand maart en de visibiliteit op langere termijn blijft laag', waarschuwt CEO Charles Bouazziz.\n\nHet bedrijf geeft nog geen prognose voor het volledige boekjaar en wil daarvoor wachten op een 'meer stabiel economisch klimaat'. Ontex nam uit voorzorg alle uitstaande kredietlijnen op. De nettoschuld bedraagt 871 miljoen euro. De eerstvolgende vervaldag ligt pas in 2022.",Ontex boekt kwart meer winst,nl
8109,"Volgens de nieuwssite Buzzfeed zou de e-sigarettenmaker Juul na minder dan een jaar al de aftocht blazen uit ons land. Het bedrijf bevestigt noch ontkent het bericht.\n\nBuzzfeed schrijft dat de maker van hippe e-sigaretten zich klaarmaakt om nog dit jaar zijn activiteiten in vijf Europese landen op te doeken. In België, Oostenrijk, Portugal en Spanje zou dat al in juli gebeuren, in Frankrijk eind dit jaar, aldus de nieuwssite, die zich baseert op een bron bij het bedrijf.\n\nDe Belgische woordvoerder Caroline Vrancken zegt dat ‘op dit moment niets aan te kondigen is’. Ze meldt wel dat een globale evaluatie bezig is van alle activiteiten voor een herstructurering die Juul Labs in november heeft aangekondigd. Het bedrijf liet toen weten dat het een miljard dollar wilde besparen en 650 medewerkers aan de deur zou zetten.\n\nDat reclame voor voor e-sigaretten verboden is, maakt het erg moeilijk om Juul als lifestylemerk in de markt te zetten.\n\nVolgens de bron van Buzzfeed zou België sowieso een te kleine markt zijn voor Juul Labs. Het blijft dan wel vreemd dat het bedrijf daar een dik half jaar geleden nog helemaal anders over dacht. De e-sigaretten werden half september in ons land gelanceerd in tientallen verkooppunten, zoals supermarkten en krantenwinkels.\n\nVerslaving\n\nOf die commerciële uitrol succesvol was, is niet duidelijk. Juul Labs wil geen cijfers vrijgeven over de verkoop in ons land. Feit is wel dat het bedrijf in heel Europa onder vuur ligt van gezondheidswerkers die zeggen dat de producten nicotineverslaving bij jongeren in de hand werken. Ook zijn de gezondheidseffecten van e-sigaretten op lange termijn nog onduidelijk.\n\nSchermvullende weergave De rooksticks worden via een USB-poortje opgeladen. ©Bloomberg\n\nDe overheid hanteert hier bovendien striktere regels dan in de VS. Zo moet Juul in ons land e-sigaretten verkopen met een lager nicotinegehalte dan in zijn thuismarkt, en mag het net zoals sigarettenfabrikanten geen reclame maken. Dat maakt het erg moeilijk om het als lifestylemerk in de markt te zetten. Juul Labs is in de VS populair bij jongeren dankzij de strakke look van de rooksticks, die je via de USB-poort van een computer kunt opladen.",'E-sigaret Juul vertrekt weer uit België',nl
8110,"De Guinese zanger en muzikant Mory Kanté, bekend van de wereldhit Yéké Yéké uit de jaren 80, is vrijdag op 70-jarige leeftijd overleden in een ziekenhuis in Conakry.\n\nMet Yéké Yéké droeg Kanté, bijgenaamd de ‘elektrische griot’ (een griot is een lokale dichter, verteller of zanger) bij tot de popularisering van (West-)Afrikaanse muziek. Het nummer kwam uit in 1987, en stond in verschillende landen bovenaan in de hitlijsten. Van de single werden miljoenen exemplaren verkocht.\n\nMory Kanté overleed vrijdagochtend om 9.45 uur, volgens zijn zoon. ‘Hij leed aan chronische ziektes en reisde vaak naar Frankrijk voor medische zorgen. Maar door het coronavirus was dat niet meer mogelijk’, zei hij. ‘We zagen zijn toestand snel verslechteren, maar ik was toch verrast omdat hij al veel slechtere periodes had gehad’, voegde hij toe.","Mory Kanté, bekend van Yéké Yéké, is overleden",nl
8111,"Le Pain Quotidien heeft in de VS onder meer een restaurant in Central Park. Hoeveel van de 90 Amerikaanse restaurants de nieuwe eigenaar zal behouden is niet bekend.\n\nDe Amerikaanse groep Aurify Brands verlost Le Pain Quotidien van zijn Amerikaanse tak en krijgt er een nieuwe hoofdfranchise in handen. Dat vernam De Tijd. De operatie is een onderdeel van de grootschaligere reorganisatie van de activiteiten van de bakkerijketen.\n\nDe Tijd bracht woensdag het nieuws naar buiten dat de ondernemingsrechtbank van Brussel volgende week een reorganisatieplan voor een 'Pain Quotidien bis' op haar bord krijgt in het kader van een WCO-procedure. Het plan houdt ook een stevige hertekening van de Amerikaanse en Britse activiteiten in. De positionering van Le Pain Quotidien als luxueuze speler op dure locaties weegt al langer op de financiële resultaten van de keten. Daarbovenop kwamen de coronacrisis en de lockdownmaatregelen.\n\nBurgers en rode biet\n\nEen deel van hertekening is rond. Le Pain Quotidien, die tot dusver alle Amerikaanse restaurants in eigen beheer had, verkoopt ze aan Aurify Brands, die een nieuwe hoofdfranchise (master franchise) in handen krijgt. Aurify Brands is in ons land onbekend, maar baat als franchisenemer restaurants uit voor ketens als Five Guys (hamburgers), Little Beet (glutenvrije maaltijden), Fields Good Chicken en Make Sandwich. Cijfers over Aurify zijn niet meteen te vinden.\n\n90 Restaurants Le Pain Quotidien had tot op heden 90 restaurants in de Verenigde Staten.\n\nLe Pain Quotidien bezat tot op heden een 90-tal restaurants in de VS. Hoeveel er zullen overblijven, is niet bekend. Voor de Britse tak heeft de bakkerijketen een gelijkaardige constructie voor ogen.\n\nTweede luik\n\nHet tweede luik van de hertekening verloopt via een zogenaamde WCO-procedure. Volgende week heeft op de ondernemingsrechtbank al een eerste zitting plaats.",Le Pain Quotidien vindt partner voor Amerikaanse tak,nl
8112,"De Amerikaanse zangeres Lana Del Rey verdedigt zichzelf opnieuw tegen beschuldigingen dat haar teksten antifeministisch zijn. Ze vindt niet dat ze misbruik verheerlijkt.\n\nDe 34-jarige singer-songwriter valt in een post op Instagram ‘vrouwelijke schrijvers’ aan die vinden dat ze met haar muziek misbruik in relaties goedpraat. Del Rey vindt daarentegen dat ze over de realiteit van relaties waarin emotioneel misbruik voorkomt, zingt En zulke relaties komen over heel de wereld vaak voor, zegt ze. ‘Ik ben eerlijk over de moeilijke relaties die ik heb gehad. News flash! Dat is gewoon hoe het voor veel vrouwen is.’\n\nZe noemt het zielig om te zeggen dat ze met haar teksten over onderdanigheid vrouwen ‘honderden jaren terug in de tijd katapulteert’. ‘Er moet een plaats binnen het feminisme zijn voor vrouwen die eruitzien en doen zoals ik. Vrouwen die nee zeggen maar bij wie mannen ja horen. Vrouwen die genadeloos worden afgebroken omdat ze hun authentieke en kwetsbare zelf zijn. Vrouwen die hun eigen verhalen overstemd zien worden door sterkere vrouwen of door mannen die vrouwen haten.’\n\nDubbele moraal\n\nDe zangeres spreekt van een dubbele moraal. Beroemdheden zoals Beyoncé en Ariana Grande mogen volgens haar zingen over seks en sexy zijn zonder dat ze kritiek krijgen, terwijl zij telkens door de mangel wordt gehaald. ‘Nu Doja Cat, Ariana, Camila, Cardi B, Kehlani, Nicki Minaj en Beyoncé nummer 1-hits hebben met liedjes die gaan over sexy zijn, geen kleren dragen, seks, bedrog, enzovoort, mag ik dan alsjeblieft zingen over mij mooi voelen door verliefd te zijn zelfs als de relatie niet perfect is, of dansen voor geld - of wat dan ook - zonder aan het kruis genageld te worden of beschuldigd te worden van het verheerlijken van misbruik?????’\n\nLana Del Rey krijgt al sinds het begin van haar carrière kritiek op haar teksten. Vaak gaan die over ongezonde relaties, zoals haar doorbraaksingle 'Video games'. De zangeres zegt dat ze blij is dat ze de weg heeft vrijgemaakt opdat andere vrouwen geen blij gezicht moeten opzetten en kunnen zeggen wat ze willen in hun muziek. ‘In tegenstelling tot mijn eigen ervaring. Zelfs als ik maar een beetje verdriet uitte op mijn eerste twee albums werd ik als hysterisch weggezet, alsof het de jaren twintig waren.’\n\nToch lijkt ze zelf niet ongevoelig voor vrouwonvriendelijke teksten. In 2017 zei ze aan het onlinemuziekmagazine Pichtfork dat ze de tekst ‘he hit me and it felt like a kiss’ niet meer zingt.\n\nKritiek\n\nOp sociale media krijgt de zangeres nu kritiek omdat ze alleen gekleurde muzikanten van een heel ander genre aanhaalt. Die criticasters dient ze meteen van antwoord in een nieuw bericht. ‘Ik koos hen omdat ze momenteel mijn favoriete zangeressen zijn. Ik ken hen en ik bewonder hen! Ik zou graag dezelfde vrijheid van meningsuiting hebben zonder beschuldigd te worden van hysterie.’ Gevolgd door een nieuwe post met de boodschap: ‘#fuckoff’.\n\nOp het einde van haar eerste post gaf de zangeres nog mee dat haar nieuwe album op 5 september uitkomt en dat ze de thema’s die ze aanhaalde daarop opnieuw zal uitwerken. In 2019 kwam haar laatste album ‘Norman Fuckin Rockwell!’ uit. Dat werd genomineerd voor beste album op de Grammy Awards.","Lana Del Rey: ‘Als Beyoncé over seks mag zingen, mag ik dan over relaties die niet perfect zijn zingen?’",nl
8113,"De olieprijzen zetten hun herstel ook na het weekend voort. Zowel Brentolie - belangrijk voor de Europese markt - als Amerikaanse olie werd wat duurder.\n\nEen vat Brentolie kost maandagochtend 33,48 dollar: 98 cent meer dan vrijdag. Een vat Amerikaanse WTI-olie is 30,55 dollar waard en koerst zo voor het eerst sinds half maart boven de grens van 30 dollar.\n\nEen dalende vraag door de coronacrisis, een groot aanbod en overvolle stocks duwden Amerikaanse olie in april voor het eerst in de geschiedenis onder nul. Sindsdien gaan de prijzen gestaag weer wat omhoog.",Olieprijzen zetten stijging voort,nl
8114,"De bekende Brusselse zakenclub Club van Lotharingen, bekend voor haar lunchgesprekken met politici en top-CEO's, is door de coronacrisis gedwongen een gerechtelijke reorganisatie aan te vragen.\n\nDe Club van lotharingen kan door de lockdown onvoldoende inkomsten generen om alle vaste kosten te dekken, liet de top van de zakenclub weten in een mededeling aan zijn leden. Daarom zit er voor de Club van Lotharingen, die net tegenover het Brusselse justitiepaleis ligt, niets anders op dan een gerechtelijke reorganisatie aan te vragen.",Elitaire zakenclub Club van Lotharingen staat te koop,nl
8115,"Bij restauratiewerken in Auschwitz is een verzameling haken, lepels, messen, vorken en stukken van schoenen gevonden, die verstopt was in een schoorsteenpijp.\n\nDe Oostenrijkse overheid financiert op dit moment restauratiewerken in het kamp, waarvan grote delen amper zijn onderzocht. De ontdekking werd op 21 april gedaan toen metselwerk op het gelijkvloers moest worden verstevigd, vertelt Hannah Lessing, voorzitster van het Oostenrijkse fonds voor de slachtoffers van het nationaalsocialisme.\n\n‘Die werktuigen werden bewaard waar de SS ze niet zag. Misschien werden ze verzameld voor een ontsnappingspoging, maar het kan ook gaan om werktuigen voor de schoenmakers of gewoonweg om te kunnen eten.’ De vondst is over­gedragen aan het museum van het ­concentratiekamp.\n\nDe werken in het kamp moeten volgend jaar voltooid zijn. Het uitroeiingskamp Auschwitz-Birkenau, in het Poolse Oswiecim, werd opgetrokken als deel van de Endlösung, het plan om alle Europese Joden uit te roeien. In 1979 werd het Unesco-werelderfgoed. Sinds 1947 is er ook een museum gehuisvest.",‘Schat’ gevangenen Auschwitz gevonden,nl
8116,"Sinds het uitbreken van de coronacrisis in maart is er 1 miljoen hectoliter bier minder gedronken in ons land. Dat zijn omgerekend 400 miljoen pintjes. Een derde van de brouwerijen ligt stil of heeft zijn productie drastisch verminderd, de omzet is bij sommige zelfs tot 80 procent gedaald. ‘Tot nu is er in heel de biersector al een verlies van 400 miljoen euro’, zegt de Belgische Brouwersvereniging.\n\nZe moeten nog minstens tot 8 juni wachten, de brouwers en café-uitbaters. Dan krijgen ze misschien te horen wanneer ook zij weer aan de slag kunnen. Dat hopen ze althans, want de situatie is ronduit ...","400 miljoen pintjes minder gedronken tijdens lockdown: verkoop stort ineen, zelfs in de supermarkten",nl
8117,"7 augustus 2021. Op die dag zal Rammstein het concert dat over drie weken had moeten plaatsvinden in Oostende inhalen.\n\nDoor de coronacrisis moest Rammstein 27 concerten annuleren, waaronder een optreden in Park De Nieuwe Koers in Oostende. Dat was volledig uitverkocht.\n\nDe groep heeft nu voor volgend jaar nieuwe data aangekondigd. De show in Oostende is voor 7 augustus 2021 voorzien. Wie al een ticket had, kan dat volgend jaar nog gebruiken.\n\nDe Europese tournee eindigt trouwens in de Belgische badstad.\n\n‘Blijf gezond’, zegt de band. ‘We kijken ernaar uit jullie in 2021 te zien.’",Rammstein kondigt nieuwe datum aan voor concert in Oostende,nl
8118,"De staat moet geen aandeelhouder worden van Brussels Airlines. Dat zegt CD&V-voorzitter Joachim Coens zaterdag in zakenkrant L’Echo.\n\n‘We moeten niet Lufthansa redden, maar wel de connectiviteit van Zaventem-Brussel. Die connectiviteit moet duurzaam zijn, zowel ecologisch als economisch. Indien we daarvoor geld op de tafel leggen, moeten we zeker zijn dat op de lange termijn bepaalde bestemmingen bediend zullen worden, en dat Lufthansa en (luchtvaartalliantie, red.) Star Alliance ons helpen voor de langeafstandsvluchten’, zegt Joachim Coens, voorzitter van regeringspartij CD&V.\n\nCD&V-voorzitter Joachim Coens. Foto: ISOPIX\n\nVoor Coens moet de staat niet toetreden tot het kapitaal van Brussels Airlines. ‘Ik vind niet dat we weer moeten keren naar overheidsbedrijven. Alexander De Croo en de regering moeten garanties hebben in het kader van een contractueel akkoord tussen België, de luchthaven, Brussels Airlines en Lufthansa. Ik laat de onderhandelingen zich ontwikkelen. Brussels Airlines heeft nood aan een nieuw businessplan, zelfs als de staat geen geld geeft.’\n\n‘Een zitje hebben in de raad van bestuur biedt onvoldoende garanties’, besluit Coens.\n\nOok in een interview met voorzitter Maxime Prévot van cdH in L’Avenir komt de kwestie terloops aan bod. ‘Staatsinterventie is nuttig wanneer het zinvol is. Honderden miljoenen in Brussels Airlines pompen enkel en alleen om als baxter te dienen, heeft weinig zin. We spelen ‘MisterCash’ voor 300 miljoen euro, maar injecteren maar 8 miljoen euro in cultuur?’",Joachim Coens: ‘Staat moet niet in kapitaal stappen van Brussels Airlines’,nl
8119,"Acteur Gregory Tyree Boyce en zijn vriendin Natalie Adepoju (27) zijn dood teruggevonden in hun appartement in Las Vegas. Over de doodsoorzaak is nog geen duidelijkheid. Boyce is vooral bekend uit de eerste ‘Twilight’-film.\n\nBoyce, die in de eerste film uit de Twilight-saga Tyler Crowley speelde, is overleden op 13 mei. Dat bevestigde de lijkschouwer in Clark County aan Variety. Hij werd samen met zijn vriendin aangetroffen in hun appartement in Las Vegas.\n\nNa zijn rol in de eerste Twilight-film speelde Boyce alleen nog mee in de kortfilm ‘Apocalypse’. Volgens een Facebookbericht van zijn moeder stond de jongeman op het punt een restaurant te openen. Boyce laat een dochter van tien achter, zijn vriendin had ook een zoon.",‘Twilight’-acteur en vriendin dood teruggevonden in Las Vega...,nl
8120,Een steeds langere lijst van slechte economische cijfers en waarschuwingen van bedrijfsleiders wijzen erop dat een V-vormig herstel van de economie heel onwaarschijnlijk wordt. Econoom Koen Schoors vreest dat de malaise jaren gaat aanslepen.\n\nKBC waarschuwde donderdag bij de publicatie van zijn kwartaalcijfers dat de crisis er dieper zal inhakken dan initieel gedacht. Ook Fed-voorzitter Jerome Powell vreest voor blijvende economische schade ...,V-vormig herstel van economie lijkt onwaarschijnlijk: ‘Dit lijkt op het uiteenvallen van de Sovjet-Unie’,nl
8121,"De Franse acteur Michel Piccoli is op 12 mei op 94-jarige leeftijd overleden. Dat maakt zijn familie maandag bekend in een mededeling. Piccoli is vooral bekend voor zijn rollen in ‘Le mépris’, ‘Les choses de la vie’ en ‘Habemus papam’.\n\n‘Michel Piccoli stierf op 12 mei in de armen van zijn vrouw Ludivine en zijn jonge kinderen Inord en Missia, na een beroerte’, klinkt het. De mededeling van de familie werd verspreid door Gilles Jacob, een vriend van de acteur en de voormalige voorzitter van het filmfestival van Cannes.\n\nFranse media noemen Piccoli ‘een gigant’ van de Franse film. Hij speelde vanaf 1945 in meer dan tweehonderd films. Vooral in de jaren zestig en zeventig werd hij beroemd en speelde hij onder meer in films van Luis Buñuel, Claude Sautet en Marco Ferreri.\n\nExperimentele films\n\nPiccoli werd eind 1925 in Parijs geboren. Zijn ouders waren allebei musici en van Italiaanse afkomst. Hij was ook een succesvol toneelspeler. Piccoli blonk in de jaren zeventig onder meer uit in rollen waar hij een bemiddelde, vaak cynische burgerman was die worstelt met de bizarre of perverse wereld om hem heen. Hij speelde in veel experimentele films die een groot succes werden.\n\nDe film van Ferreri die de consumptiemaatschappij met zwarte humor afkraakt, ‘La Grande Bouffe’ (1973, ‘De grote schranspartij’), werd wereldberoemd. Ook ‘Le charme discret de la bourgeoisie’ van Buñuel (1972 ‘Verholen charme van de kleinburgerlijkheid’) werd tot ver buiten Frankrijk beroemd.\n\nPiccoli is meerdere keren gehuwd geweest en speelde in films met onder andere Romy Schneider, Brigitte Bardot, Cathérine Deneuve, Sophia Loren, Jeanne Moreau en Ornella Muti. Hij bleef tot op hoge leeftijd in verschillende films acteren, zoals bijvoorbeeld ‘Habemus Papam!’, een film van Nanni Moretti uit 2011.",Franse acteur Michel Piccoli is op 94-jarige leeftijd overleden,nl
8122,"Dankzij onderzoekers van de UAntwerpen kan het schilderij ‘De Schreeuw’ van Edvard Munch beter beschermd worden tegen verdere beschadiging. De Antwerpenaren ontdekten hoe het komt dat de gele verf van het meesterwerk verbrokkelt.\n\nHet wereldberoemde schilderij ‘De Schreeuw’, dat Munch maakte in 1910, werd in 2004 gestolen en twee jaar later in slechte staat teruggevonden. De linkeronderhoek van het schilderij vertoont duidelijke sporen van waterschade, maar ook de gele verf in de zonsondergang, ter hoogte van het meertje en de hals van de wanhopige figuur, verbrokkelt en verbleekt.\n\nEen internationaal team van wetenschappers uit Italië, België, Frankrijk, Duitsland, de VS en Brazilië onderzocht het schilderij om de oorzaken van deze degradatie te achterhalen. Daarbij werd onder andere MA-XRF (macroscopische X-straal fluorescentie) gebruikt, een methode ontwikkeld door de Universiteit Antwerpen.\n\n‘Die techniek maakt het mogelijk om de verdeling van chemische elementen zoals cadmium, kwik en chloor over het gehele oppervlak van het schilderij in beeld te brengen’, legt professor Koen Janssens (UAntwerpen) uit. ‘Zo konden we achterhalen dat een deel van de cadmiumgele verf rijk is aan chloorverbindingen en dat het juist op deze plaatsen is dat de verf beschadigd is.’\n\nVerf geoxideerd\n\nIn een volgende onderzoeksfase werden door de onderzoeksgroep van Janssens enkele minuscule gele verfsplinters die losgekomen waren van het schilderij, onderzocht met zeer intense en microscopische kleine X-stralenbundels. ‘Door die metingen konden we de chemische transformatie beter begrijpen die de gele verf spontaan had ondergaan tijdens de degradatie.’\n\n‘Het knalgele cadmiumsulfide bleek geoxideerd te worden tot kleurloos cadmiumsulfaat, wat het verbleken van de verf verklaart’, legt Janssens uit. ‘Deze spontane transformatie namen we eerder al waar in schilderijen van andere beroemde kunstenaars uit dezelfde periode, zoals Vincent Van Gogh, James Ensor en Henri Matisse.’\n\nNieuwe locatie voor museum\n\nDoor verouderingsexperimenten uit te voeren op zelfgemaakte cadmiumgele verf, rijk en arm aan chloorverbindingen en veroudering ten gevolge van lichtinval te vergelijken met veroudering door verwarming van de verf in vochtige omstandigheden, konden de onderzoekers aantonen dat het vooral de hoge luchtvochtigheid was die de gele verf in ‘De Schreeuw’ deed verbrokkelen en verbleken, en niet zozeer het invallend licht.\n\nHet Munch Museum verhuist later dit jaar naar een nieuwe locatie waardoor ook ‘De Schreeuw’ in betere omstandigheden kan bewaard worden in een ruimte met een lage relatieve vochtigheid (45 procent) maar normale belichting. De hoop is het verouderingsproces van de gele verf op die manier te vertragen of te stoppen.",Universiteit Antwerpen ontdekt waarom verf ‘De Schreeuw’ stilaan verbrokkelt,nl
8123,"Deze onderhoudsgewoontes doen meer kwaad dan goed\n\nWat je zelf doet, doe je vaak beter. Op het vlak van het onderhouden van je woning kom je vaak al ee...",Wat er straks op tafel ligt voor Brussels Airlines,nl
8124,"De gitaar waarop Nirvana-zanger en gitarist Kurt Cobain speelde tijdens de legendarische MTV Unplugged in 1993 wordt geveild. Startbod: één miljoen euro. Ook de blauwe gitaar van Prince wordt verkocht.\n\nJulien’s Auctions organiseert een ‘muziekiconen’-veiling. Naast de gitaren zijn er ook voorwerpen van Elvis Presley, The Beatles, Queen, Johnny Cash, Madonna, David Bowie, The Rolling Stones, Jim Morrison (The Doors), The Police, Bob Marley, Cher en Michael Jackson te koop.\n\nHet centrale stuk is de gitaar van Cobain. Vijf maanden voor zijn dood in 1994 speelde Cobain met Nirvana tijdens MTV Unplugged op een half-akoestische Martin D-18E uit 1959. Er bestaan maar 300 exemplaren van het instrument. De plaat van dat optreden werd vijf miljoen keer verkocht. Het is tevens een van de enige optredens waarbij Cobain zijn gitaar niet tot pulp sloeg.\n\nEen van de eigenaren van veilinghuis Julien’s Auctions met de gitaar. Foto: AFP\n\nOndanks de bezwaren van Cobains familie, komt het instrument toch onder de hamer. Wie een miljoen op overschot heeft, kan een bod uitbrengen op het instrument. De veiling vindt plaats op vrijdag 19 juni en zaterdag 20 juni en gaat zowel online als in het echt door.\n\nVorig jaar verkocht hetzelfde veilinghuis de groene trui van Cobain van datzelfde optreden. Dat werd verkocht voor 334.000 dollar, omgerekend zo’n 315.000 euro.\n\nVan Prince wordt de blauwe gitaar verkocht. Die bespeelde hij vooral in de periode na zijn monsterhit Purple rain in 1984.\n\nDe gitaar van Prince. Foto: Chris Pizzello/Invision/AP\n\nEen greep uit de rest van het aanbod:",Gitaren van Kurt Cobain en Prince te koop in spectaculaire veiling,nl
8125,"De komende dagen gaan Lufthansa en onze regering verder onderhandelen over een toekomst voor Brussels Airlines. Dat is vrijdag afgesproken tijdens een eerste onderhoud. De regering wijst daarbij op het belang van een sociaal akkoord bij de Belgische luchtvaartmaatschappij en wacht ook de onderhandelingen in Duitsland af.\n\nEerste Minister Sophie Wilmès (MR), Minister van Financiën Alexander De Croo (Open VLD) en Minister van Werk Nathalie Muylle (CD&V) zaten vrijdag samen Lufthansa-ceo Carsten Spohr en Dieter Vranckx, ceo van Brussels Airlines. Ons land vroeg aan Lufthansa om de sociale procedures te respecteren bij het besparingsplan, waardoor tot 1.000 banen zouden verdwijnen bij de Belgische dochtermaatschappij.\n\nToch zal er vooral gesproken zijn over de financiële steun van ons land voor Brussels Airlines. 'De federale regering heeft aangegeven dat er slechts sprake kan zijn van een investering van de Belgische overheid, als voldaan is aan een reeks bijzondere voorwaarden', laat het kabinet van minister De Croo horen. 'Zo moeten er zekerheden worden ingebouwd met het oog op een correcte uitvoering van een realistisch en toekomstgericht businessplan voor Brussels Airlines dat gericht is op winstgevende groei, ecologisch verantwoord is en tewerkstellingsvooruitzichten biedt.'\n\nVolgens het kabinet-De Croo is er na de moeizame onderhandelingen van de voorbije weken vrijdag toch 'een begin van toenadering' gevonden. 'Zowel Lufthansa Group als de Belgische overheid onderkennen het belang van Brussels Airlines als economische hub met een uitgebreide Europese connectiviteit en onderschrijven het belang van een ambitieus groeiplan dat zich concentreert op het Afrikaanse en het Noord-Amerikaanse continent.'\n\nLink met sociaal akkoord en Duits overleg\n\n\n\n'Er werd afgesproken om de komende dagen verder te onderhandelen over de vorm en de voorwaarden van de financiering en de manier waarop de realisatie van het groeiplan kan worden gegarandeerd op een manier die ook de operationele efficiëntie van Lufthansa Group verbetert', besluit het kabinet.\n\n'Een vergelijk is maar mogelijk als er ook een akkoord wordt gevonden tussen de sociale partners en de directie van Brussels Airlines', stelt het kabinet-De Croo. Die vakbonden waren begin deze week nog furieus nadat bleek dat het personeel dat niet afgedankt wordt, ook nog eens een loonsverlaging tot 15 procent zal moeten slikken. Donderdagavond lieten ze nog weten niet te willen onderhandelen over de volgens hen onwettige voorstellen.\n\nDe regering wacht verder af hoe de onderhandelingen tussen Lufthansa en de Duitse regering vlotten. In eigen land probeert de luchtvaartgroep 9 miljard euro aan staatssteun los te weken.",Nog geen akkoord tussen Lufthansa en Belgische overheid over Brussels Airlines,nl
8126,"De Boekenbeurs in Antwerp Expo zal in 2020 niet plaatsvinden door het nieuwe coronavirus. Dat heeft Boek.be bevestigd aan onze redactie. 'We moesten de knoop doorhakken.'\n\nHoewel de Boekenbeurs pas gepland stond voor de herfstvakantie, gooit Boek.be nu al de handdoek. 'We moesten de knoop doorhakken', legt Vé Bobelyn van Boek.be uit aan De Standaard. 'De Boekenbeurs is een grote machinerie die lang op voorhand moet opgestart worden.\n\n'Het was al even duidelijk dat de Boekenbeurs in de huidige vorm niet kon doorgaan', aldus Bobelyn, die naast de organisatorische problemen door de coronacrisis ook op de economische realiteit wijst: 'Het boekenvak bloedt. Uitgeverijen twijfelen of ze de investering nog kunnen of willen doen.'\n\nBobelyn noemt de afgelasting 'een goede beslissing'. 'Ook voor ons personeel, dat al lang in onzekerheid leeft. We kunnen nu gaan kijken naar alternatieven.' Tegen juli wil Boek.be over die alternatieven, zoals gedecentraliseerde mini-events of virtuele platformen, meer duidelijkheid scheppen.\n\n'Ontslagen zoveel mogelijk beperken'\n\nVoorlopig houdt Boek.be nog maar enkele medewerkers aan, maar Bobelyn hoopt ontslagen zoveel mogelijk te beperken. 'Veel hangt af van wat de overheid en de spelers van Boek.be verwachten nu. Ik zou niet graag mensen ontslaan van wie we de ervaring over een paar maanden goed zouden kunnen gebruiken voor een nieuw project.’\n\nIn 2018 kende de Boekenbeurs een dieptepunt met 120.688 bezoekers. Nadien werd een vernieuwingsoperatie opgestart, die dit jaar afgerond zou worden. Zo werd vorig jaar al een familieticket geïntroduceerd om de jeugd weer naar de beurs te lokken. Vorig jaar ging het bezoekersaantal alvast weer omhoog en vonden 123.658 mensen de weg naar Antwerp Expo. Bobelyn is ervan overtuigd dat er volgend jaar weer een nieuwe editie komt.",Boekenbeurs gaat dit jaar niet door,nl
8127,&amp;lt;noiframe&amp;gt;&amp;lt;ul id=&quot;questions&quot;&amp;gt;&amp;lt;li&amp;gt;Vergeet het gedoe met elektronische identiteitskaart. Voortaan kun je ook op tax-on-web inloggen dankzij een app. Onder welke naam vind je die terug in de appstores?&amp;lt;/li&amp;gt;&amp;lt;li&amp;gt;De brief omvat in totaal 849 codes. Maar de doorsnee gebruiker (ruim acht op de tien Belgen) heeft er maar zoveel nodig:&amp;lt;/li&amp;gt;&amp;lt;li&amp;gt;Belangrijk bij je aangifte: zorg dat ze op tijd is ingediend. Wanneer moet je alles aan de fiscus bezorgen?&amp;lt;/li&amp;gt;&amp;lt;li&amp;gt;Voor welke categorie mensen is de belastingvrije som dit jaar opgetrokken?&amp;lt;/li&amp;gt;&amp;lt;li&amp;gt;Wie kan je fiscaal overigens NOOIT ten laste nemen?&amp;lt;/li&amp;gt;&amp;lt;li&amp;gt;Geld verdiend door bitcoins te kopen? De fiscus beschouwt dit...&amp;lt;/li&amp;gt;&amp;lt;li&amp;gt;Voor welk transportmiddel kun je het hoogste bedrag per kilometer inbrengen als beroepskost?&amp;lt;/li&amp;gt;&amp;lt;li&amp;gt;De regelgeving voor de zogenaamde deeleconomie is vorig jaar aangepast. Hoe moet u de inkomsten die u in december haalde uit erkende platformen als Flavr of Listminut aangeven?&amp;lt;/li&amp;gt;&amp;lt;li&amp;gt;Na het indienen merk ik dat ik een fout heb gemaakt: ik heb een fiscaal aftrekbare gift niet ingebracht. Hoe breng ik dit in orde?&amp;lt;/li&amp;gt;&amp;lt;li&amp;gt;En voor wie het overweegt niets in te dienen: wat riskeer je als je herhaaldelijk &#39;vergeet&#39; je aangifte in te dienen?&amp;lt;/li&amp;gt;&amp;lt;/ul&amp;gt;&amp;lt;/noiframe&amp;gt;,Test meteen of u klaar bent om uw aangifte in te vullen,nl
8128,"De Vlaamse en Brusselse musea bereiden volop de heropening volgende week voor. Een museumbezoek zal er niet overal hetzelfde uitzien. In de Brugse musea en in de Bozar wordt een mondmasker verplicht, in Antwerpen en Gent dan weer niet. Waarom?\n\nVanaf maandag is het zo ver: u mag weer een museum bezoeken. Dat heeft de Nationale Veiligheidsraad woensdag beslist. De regels zijn strikt: vooraf moet u een ticket reserveren, de norm is contactloos ...","Op museumbezoek: soms moet een mondmasker, soms niet (lees de kleine letters)",nl
8129,"Club Brugge is na veel vijven en zessen toch uitgeroepen tot landskampioen in de eerste klasse van ons voetbal. Het plan is op 7 augustus met de nieuwe competitie te beginnen.\n\nHet Belgisch voetbal gedraagt zich al even als Eden Hazard tegenover een Spaanse verdediger. Het slalomt nogal. De elite van 23 profclubs - nummer 24 Lokeren is failliet - rolt al weken over de straat over twee belangrijke beslissingen. Hoe eindigt de competitie in de eerste klasse, die door de coronacrisis na 29 van de 30 speeldagen en zonder de tien play-off-matchen is stopgezet? En hoe ziet het competitieformat er volgend seizoen uit?\n\nEén knoop is alvast doorgehakt. De eindstand van het voorbije seizoen - tot 1 augustus is er op gezag van de regering zeker geen voetbal - wordt bepaald op basis van de stand na 29 speeldagen. Club Brugge is kampioen en gaat direct naar de Champions League. Daar is al snel een jackpot van ongeveer 30 miljoen euro mee gemoeid, mits de Europese voetbalbond UEFA door de coronacrisis niet beknibbelt op de premies. Runner-up AA Gent speelt de voorronde van de Champions League.\n\nAddertje\n\nVoor de resterende Europese tickets is er een addertje onder het gras. Als de bekerfinale tussen Club en Antwerp kan doorgaan - er wordt op begin augustus gemikt - dan kan dat impact hebben op de Europese plaatsen. Wint Antwerp de beker, dan is het direct geplaatst voor de poulefase van de Europa League en gaat Charleroi naar de derde voorronde. Wint Club de beker, dan bekert Charleroi Europees en moet Antwerp de laatste voorronde spelen. Standard begint de tweede voorronde van de Europa League. Het financieel noodlijdende Anderlecht mist zo voor het tweede seizoen op rij Europees voetbal.\n\nWaasland-Beveren zakt naar tweede klasse.\n\nWaasland-Beveren zakt naar tweede klasse. Zijn plaats wordt ingenomen door de winnaar van een testmatch tussen OH Leuven en Beerschot (de winnaars van de periodetitels), als die wedstrijd nog kan doorgaan. Voor 31 mei wordt beslist waar en wanneer dat kan. Kan het promotieduel niet doorgaan, dan stijgt Westerlo, de leider in tweede.\n\nOok voor volgend seizoen is er een oplossing. De competitie met 16 clubs blijft behouden, en niet met 18 zoals sommige clubs wilden. Na de reguliere competitie volgt een ingekorte play-off tussen de nummers een tot en met vier voor de Champions League-tickets. Normaal speelt de top zes play-offs voor de titel. De nummers vijf tot en met acht strijden dan om het laatste Europese ticket. De winnaar daarvan speelt om de Europese plaats tegen de nummer vier uit playoff 1. Er komt wel een systeem - via de proflicenties - waardoor het aantal profclubs kan blijven zakken tot 20, 14 in eerste en 6 in tweede.\n\nNieuwe seizoen\n\nDe afspraak is dat - als het virus dat toelaat - op 7 augustus het nieuwe seizoen begint. 1B - de tweede klasse - zou op 21 augustus beginnen. Opvallend: als een gemeentebestuur een wedstrijd verbiedt, verliest de thuisclub de match met 0-3, tenzij de club in kwestie de wedstrijd op neutraal terrein kan organiseren. Slaat het virus opnieuw toe, dan loopt het zoals dit jaar. De competitie wordt afgesloten op basis van de stand op dat moment. Na afloop van het komende seizoen gaan we terug naar een competitie met play-offs tussen de zes beste teams.\n\nNog opmerkelijk is dat er een coronabijdrage komt. De clubs die Europees spelen, staan een deel van hun premies af aan de rest, tenzij het om clubs gaat die beroep doen op tijdelijke werkloosheid.",Topvoetbal beslist Club toch kampioen te maken,nl
8130,"Ondernemer, investeerder, ex-politicus, vrijdenker, dwarsligger. Dat laatste blijkt Roland Duchâtelet ook nu te zijn, in zijn remedies om uit het coronadal te klimmen. ‘Op een iPhone van 1.000 euro kan je gerust 1.000 euro belasting heffen.’\n\n‘Afstand houden, hè. Ik ben 73, ik behoor tot de risicogroep.’ Roland Duchâtelet gaat ons voor door een leeg Hof van Stayen, een seminariecentrum aan de rand van Sint-Truiden. Het complex maakt deel uit van het vastgoed rond het stadion van STVV, de voetbalclub waar de ondernemer-investeerder ooit eigenaar van was.\n\nBio Roland Duchâtelet > Burgerlijk ingenieur (KU Leuven). > Richtte in 1990 Melexis op, de ontwikkelaar van digitale sensoren, en later X-Fab, de producent van chips, samen met Françoise Chombar (CEO Melexis) en haar echtgenoot Rudi De Winter (CEO X-Fab). Beide bedrijven zijn beursgenoteerd. > Is aandeelhouder van een reeks andere bedrijven, waaronder het callcenter Callexcell en het digitaalopleidingsinstituut Nacademy. > Kreeg brede bekendheid door de oprichting van de politieke beweging Vivant in 1997. Die ging in 2004 op in Open VLD. Tussen 2007 en 2010 zetelde hij voor die partij in de Senaat. > Investeert sinds 2004 in voetbalclubs (STVV, Standard Luik, het Engelse Charlton, het Hongaarse Újpest, het Duitse Jena en het Spaanse Alcoron), maar kwam daar teleurgesteld van terug.\n\nHoewel Duchâtelet bij het grote publiek vooral als voetbalinvesteerder bekendheid verwierf, is hij in de eerste plaats de hoofdaandeelhouder van en de ondernemer achter de beursgenoteerde chipbedrijven Melexis en X-Fab, die vooral de autosector als afnemer hebben. Samen met de CEO’s van beide bedrijven, Françoise Chombar en haar echtgenoot Rudi De Winter, vormt hij een triumviraat dat al dertig jaar aan een techimperium bouwt. Dat heeft Duchâtelet geen windeieren gelegd, getuige zijn vermogen van naar schatting meer dan 1 miljard euro.\n\nDie centen ziet hij vooral als breekijzer om dingen gedaan te krijgen en zijn ideeën, die vaak breed economisch-maatschappelijk uitwaaieren, kracht bij te zetten. De burgerlijk ingenieur richtte in 1997 de politieke beweging Vivant op - met het basisinkomen als kernidee - die later opging in Open VLD. Ook nu zou hij zijn eigenzinnige zelf niet zijn als hij niet zijn ideeën had om uit de coronacrisis te raken.\n\n\n\nHoe maken uw bedrijven deze crisis door? Zowel Melexis als X-Fab zag zijn omzet en winst de voorbije jaren dalen door de terugval in de autosector. Net nu het weer beter zou gaan, gooit het coronavirus roet in het eten.\n\nRoland Duchâtelet: ‘Het gaat nog redelijk goed, zoals u deze week aan de kwartaalcijfers van Melexis kon zien. Maar de toekomst is onvoorspelbaar. Het zal heel moeilijk worden om de gevolgen nauwkeurig in te schatten. We hebben alleszins voldoende financiële middelen om zelfs een heel zware crisis te overleven.’\n\n‘Ik ben ook blij dat we in onze bedrijven tijdig de nodige coronamaatregelen hebben getroffen. Op 3 februari, nog voor er in België een besmetting was, zat ik al op de trein met een mondmasker. Omdat de virologen toen nog zeiden dat dat nutteloos was - (cynisch) in tegenstelling tot vandaag - lachte de kaartjesknipper mij uit. Om maar te zeggen: wie een beetje internationaal rondkeek, wist toen al dat er iets ernstigs op ons afkwam. Daarom hebben wij meteen regels uitgevaardigd om de 8.000 mensen in al onze vestigingen te beschermen. Een eerste minister moet bezorgd zijn om zijn burgers, een ondernemer om zijn werknemers. Welnu, niemand van onze mensen is in het bedrijf zelf besmet geraakt, alleen enkele die terugkeerden van vakantie. Daar ben ik fier op.’\n\nSchermvullende weergave Roland Duchâtelet: 'De wereld zal meer gesloten worden.' ©siska vandecasteele\n\n‘Het heeft me ook kritisch gemaakt over hoe de gezondheidscrisis hier in België is aangepakt: de heisa over de mondmaskers, het tekort aan tests, de slechte communicatie. ‘Je moet banger zijn van de griep’, zei Marc Van Ranst eind januari nog. Ik heb hier echt het leiderschap en de politieke eenheid gemist die bijvoorbeeld Duitsland - met succes - wel heeft getoond.’\n\nGlobaal verkeer\n\nHoe ziet u de toekomst als het virus onder controle is?\n\nDuchâtelet: ‘De wereld zal meer gesloten worden. Grenzen zullen nog een hele tijd dicht blijven. Ik verwacht dat grotere landen sterk op zichzelf terugplooien. Daar hoort ook het terughalen van een deel van de industrie uit China - re-shoring - bij. De internationale handel zal na enige tijd wel weer draaien, maar het zal nog even duren voor het wordt zoals voorheen. Nochtans is handel een garantie tegen oorlogen, want het maakt landen wederzijds afhankelijk van elkaar.’\n\n‘Niet alleen het vrij verkeer van goederen, ook dat van mensen zal ingeperkt worden. De meeste Europese landen zullen immigratie te allen prijze willen blokkeren, uit schrik voor een nieuwe import van het virus, maar ook vanwege de economische crisis. Dat zou kunnen betekenen dat de bevolking in Europa daalt en onze vastgoedmarkt niet meer zal groeien.’\n\n\n\nZijn telewerk, afstandsonderwijs, videoconferencing en e-commerce nu ingeburgerd? Of keren we, zodra er een vaccin is, terug naar vroeger?\n\nDuchâtelet: ‘Veel sectoren zullen definitief veranderd zijn. Luchtvaart is daar één van. Zelfs als er een vaccin is, zal er veel minder gevlogen worden. De hele wereld heeft geleerd dat veel vergaderingen efficiënter en goedkoper kunnen via videoconferencing. Daardoor schat ik dat de helft van alle businessvluchten vervalt. CEO’s - ook die bij Melexis en X-Fab - zullen de reisbudgetten de komende jaren heel kritisch tegen het licht houden. Algemene vergaderingen, raden van bestuur, gewone vergaderingen - ik schat de helft van alle businessmeetings - zullen via videoconferencing verlopen.’\n\nWie een auto kan kopen van 100.000 euro, kan daar makkelijk nog eens 100.000 euro belastingen op betalen. Daarin kan ik een heel eind meegaan met Groen of de PVDA. Roland Duchâtelet\n\n‘Als de zakenreizen met de helft terugvallen, is dat een ramp voor luchtvaartmaatschappijen, reisbureaus en hotels, die daar het gros van hun winsten boeken. Ik zie ook niet in waarom we luchtvaartmaatschappijen moeten redden, ook Brussels Airlines niet. Het vliegverkeer is - vanuit ecologisch standpunt - trouwens nooit behoorlijk belast geweest.’\n\n‘Om dezelfde reden moeten we de pakjesdiensten, een gevolg van e-commerce, extra belasten. We hebben decennia geleden de bakker, de groenteboer, de brouwer en de melkboer die aan huis kwamen, afgeschaft en al hun waren samen in een supermarkt aangeboden omdat dat efficiënter was. En nu, in een tijd waarin ecologie en klimaat almaar belangrijker worden, worden onze straten vastgezet door bestelwagens die een kleedje komen leveren? Dat houdt ecologisch, noch economisch steek.’\n\n\n\nIs het thuis- en telewerk een blijver?\n\nDuchâtelet: ‘Iedereen ziet dat thuiswerken zoals het tijdens deze crisis gebeurt, niet houdbaar is. Onze woningen zijn daar niet voor geschikt, doordat we almaar kleiner wonen en geen apart bureau meer hebben. Ik verwacht wel veel van telewerk vanuit een coworkingkantoor in de buurt van je woning, zeker voor wie op meer dan 50 kilometer van zijn werk woont. Zo’n satellietkantoor bewaakt ook goed de scheiding tussen privé en werk. Enkele dagen per week op afstand werken en enkele dagen naar het hoofdkwartier, dat lijkt me een mooi evenwicht. Het fileprobleem in ons land zal, ook na de coronacrisis, grotendeels opgelost zijn en de luchtkwaliteit sterk verbeterd.’\n\nOnderwijs\n\nZiet u ook overheidsdiensten veranderen?\n\nDuchâtelet: ‘Veel overheidsdiensten zitten nog grotendeels in het pre-internettijdperk, denk aan de zorg, het onderwijs of justitie. Door ze meer te digitaliseren zouden ze veel minder kosten. Doordat het grote kostenposten zijn in de begroting van een land zouden we zo ook het enorme overheidsbeslag (bijna 50 procent van het bruto binnenlands product, red.) kunnen terugdringen.’\n\n‘Ik hoop dat ons onderwijs verandert. De crisis heeft geleerd dat je niet elke dag die verplaatsing naar een schoolgebouw hoeft te maken, want leren kan deels ook via het internet. Iedereen heeft nu gezien dat je niet per se les moet geven zoals de schoolinspecties het willen. Er komt ruimte voor onderwijsondernemers, die vinden dat ze het beter kunnen dan wat de overheid hen vanuit Brussel oplegt. Honderden leraars zullen zich de voorbije weken afgevraagd hebben hoe fantastisch het zou zijn om met gelijkgestemden een eigen ‘schoolonderneming’ op te zetten. Dit is de kans om het onderwijs, dat tot een paar jaar geleden pas op de plaats maakte, heruit te vinden.’\n\n\n\nSchermvullende weergave Roland Duchâtelet: 'Een eerste minister moet bezorgd zijn om zijn burgers, een ondernemer om zijn medewerkers.' ©siska vandecasteele\n\nHet voetbal ligt u, veronderstellen we, nog altijd na aan het hart. Hoe ziet u grote sport- en culturele evenementen weer opstarten?\n\nDuchâtelet: ‘In de aanpak van Zweden zit wel iets: ze maken een onderscheid tussen jongere en oudere mensen. Tot 45 jaar is de sterfte bij mensen die met corona besmet zijn heel gering en vergelijkbaar met die bij de griep. Bij ouderen slaat het virus vaak keihard toe. We zouden jonge mensen dus kunnen toelaten wel uit hun kot te komen, om naar het voetbal en festivals te gaan. Die groep wordt nu zwaar bestraft: we nemen ze hun vrijheid af en zadelen hen nadien ook nog eens op met de coronafactuur.’\n\nNa de economische crisis, volgt een overheidscrisis, met de hoge kosten van de steunmaatregelen die nog boven op de overheidsschuld komen. Tijd voor nieuwe belastingen?\n\nDuchâtelet: ‘Uit linkse hoek hoor je dan steevast de stelling dat ‘de rijken de crisis maar moeten betalen’. Ook nu weer. Maar als je het volledige vermogen van de rijkste 500 Belgen confisqueert, kan je daar amper acht maanden aan overheidsuitgaven mee betalen. En dan heb je geen Belgische bedrijven meer die je kan belasten.’\n\nFiscaal expert Michel Maus stelt voor de belastingen uit alle inkomsten met 1 procentpunt te verhogen. Zo vermijd je een tariefschok, stelt hij.\n\nDuchâtelet: ‘De belastingen zijn nu al veel te hoog. Daardoor is de koopkracht er de voorbije twaalf jaar op achteruitgegaan, indexering meegerekend. De overheid doet twee dingen: ze herverdeelt de welvaart via uitkeringen, en dat is zeer goed. Maar ze spendeert ook te veel belastinggeld aan bijvoorbeeld openbaar vervoer, onderwijs, en subsidies aan bedrijven en verenigingen. Dat kan veel efficiënter.’\n\nOverheid\n\nHonderden leraars zullen zich de voorbije weken afgevraagd hebben hoe fantastisch het zou zijn om met gelijkgestemden een eigen ‘schoolonderneming’ op te richten. Roland Duchâtelet\n\nUw pleidooi voor een slankere overheid en meer efficiëntie in het onderwijs of de zorg zal in deze coronatijden op een koude steen vallen. Tijdelijke werkloosheid om banen en bedrijven te redden, of voldoende bedden op intensieve zorg bewijzen net het belang van een sterke overheid, luidt het.\n\nDuchâtelet: ‘Wie heeft de belastingen betaald die de overheid kan besteden aan tijdelijke werkloosheid? De ondernemers toch, via lasten op arbeid, via vennootschapsbelasting, via dividendbelasting en via de inkomstenbelasting van de mensen die ik tewerkstel.’\n\n‘Ik pleit ook niet voor een privatisering van de gezondheidszorg, naar Amerikaans model. Dat brute kapitalisme wil ik niet. Maar de vele misbruiken en inefficiënties van het systeem kosten de gemeenschap veel geld. Ik zie een mogelijke rationalisatie door bijvoorbeeld zorg op afstand via sensormeting en de smartphone.’\n\n\n\nHoe zal de overheid de coronafactuur, die nog boven op die van de strijd tegen de klimaatopwarming, de schuldenberg en de vergrijzing komt, betalen?",Roland Duchâtelet: 'De files zullen grotendeels oplossen',nl
8131,"In de Kamer hebben alle politieke partijen harde garanties geëist in ruil voor staatssteun aan Brussels Airlines. Minister De Croo garandeerde die en zal morgen in zijn gesprek Lufthansa-ceo carsten Spohr een ‘duidelijk toekomstplan’ vragen.\n\nDat Brussels Airlines gered moet worden, daar lijken alle politieke strekkingen het over eens: ‘We moeten alles uit de kast halen om te vermijden dat Brussels Airlines failliet gaat’, zei Joris Vandenbroucke (SP.A). Hij wees erop dat er aan elke verloren job bij Brussels Airlines drie andere banen vasthangen, zoals De Standaard eerder al schreef. ‘Maar we mogen de Duitsers vooral geen blanco cheque sturen als er belastinggeld wordt besteed, daar moet rendement tegenover staan.’\n\n‘Een home carrier in Brussel is echt nodig’, benadrukte Tim Vandenput (Open VLD). ‘De overheid moet niet noodzakelijk aandeelhouder worden, maar we willen wel een duidelijk businessplan, en de mogelijkheid tot verdere investeringen.’\n\nJean-Marie Dedecker vertelde het verhaal van Sabena: ‘Een miljardenstroom aan staatssteun en toch heeft het bedrijf nooit op eigen benen kunnen staan. Nu komt Brussels Airlines aan de bedelstaf, als volledig Duitse firma, aan onze belastingbetaler vragen om het te komen redden.’\n\n‘Duurzame tewerkstelling is maar mogelijk mits een duurzame toekomst voor Brussels Airlines en een home carrier in Brussel’, stelde Jef Van den Bergh (CD&V). ‘Alle partijen wilden vooral horen welke garanties de overheid krijgt in ruil voor de financiële steun.’\n\nN-VA-Kamerlid Theo Francken benadrukte dat Brussels Airlines alleen kan voortleven als het ‘in eerste klasse blijft spelen. Dat kan alleen als het deel blijft uitmaken van de Star Alliance-groep en als Brussel Airlines een sterke home carrier blijft. Wij willen geen staatssteun, geen Sabena bis, maar wel leningen.’\n\nDe PS waarschuwde de minister ten slotte ‘niet plat op de buik te gaan voor de Duitsers’, en eiste een participatie van 25 procent voor de overheid en een participatie met blokkeringsminderheid.\n\nDe Croo: ‘Belangrijk gesprek morgen’\n\n‘Steun aan Brussels Airlines is alleen mogelijk als er een geloofwaardig businessplan komt met garanties over winstgevende groei die ecologisch verantwoord is’, antwoordde de bevoegd minister, De Croo. ‘Als hulp we hulp bieden aan Brussels Airlines, overstijgt dat het individueel belang van deze onderneming. Er is het belang als home carrier, en er zijn 60.000 jobs aan de maatschappij verbonden.’\n\n‘Het is belangrijk dat Lufthansa zich verbindt in een toekomstplan’, zei De Croo nog. ‘Brussels Airlines is in essentie een Duitse onderneming en dat maakt de situatie complex. Die hangt ook af van situatie van de moedermaatschappij die onderhandelt met Duitse overheid. Ik heb daarom een nauw contact met mijn Duitse collega.’\n\nDe Croo keek ook al vooruit naar zijn gesprek met Lufthansa vrijdag: ‘Ik wil een duidelijk toekomstplan, maar ook duidelijkheid over het engagement van de Duitse moedermaatschappij. Morgen is een belangrijk gesprek met meneer Spohr, de ceo van Lufthansa, maar ik denk niet dat dit het laatste zal zijn.’",De Croo: ‘Geen steun voor Brussels Airlines zonder garanties over winstgevende groei’,nl
8132,"Je leeft maandenlang toe naar één moment, en dan komt plots de grote leegte. Het is een anticlimax w...","'Ontoerekeningsvatbaar': de juiste vragen, onverbloemd en zonder vooroordelen",nl
8133,"De indoorskihallen van SnowWorld, in handen van Marc Coucke, slikken door het coronavirus een omzetverlies van 2 miljoen euro. Tot voor de sluiting op 15 maart kende het bedrijf wel een sterk winterseizoen, blijkt uit de halfjaarresultaten.\n\nOndanks een inkomstenverlies van 2 miljoen euro - te wijten aan de verplichte sluiting door het coronavirus - groeide de omzet van SnowWorld in de eerste helft van het boekjaar met ruim 24 procent tot 29,6 miljoen euro. De gecorrigeerde brutobedrijfswinst (ebitda) steeg met 18,5 procent tot 12,5 miljoen euro. Het nettoresultaat komt neer op 7 miljoen euro.\n\n1/4 Groei De omzet steeg in de eerste helft van het boekjaar met bijna een kwart naar 29,6 miljoen euro.\n\nDie groei dankt SnowWorld aan de verschillende overnames van de afgelopen jaren, waarmee het zijn positie van grootste Europese aanbieder van indoorwintersporten versterkt. Jaarlijks ontvangt SnowWorld ruim 3 miljoen bezoekers in zes skihallen, waaronder in Landgraaf en Terneuzen. Recent nam het bedrijf ook enkele wintersportwinkels over in Terneuzen en Amsterdam.\n\nOp het nippertje\n\nVoor het recreatiebedrijf, waarin Marc Coucke in februari 2017 investeerde en dat intussen voor 83 procent in handen is van zijn investeringsmaatschappij Alychlo, zijn de koude maanden veruit de belangrijkste. In de periode oktober-maart draait het bedrijf normaal ruim 70 procent van de jaaromzet, en zo ontsnapte het op het nippertje aan de grootste impact van het coronavirus.",Skihallen Marc Coucke lopen 2 miljoen euro mis,nl
8134,"De musea in Vlaanderen en Brussel zijn in volle voorbereiding om in de week van 18 mei de deuren weer te openen voor het publiek. Museumfederatie Brussels Museums roept de mensen op om hun bezoek in te plannen en benadrukt dat dit in veilige omstandigheden kan gebeuren.\n\nDe musea in Vlaanderen werkten de voorbije weken een zevenpuntenplan uit in overleg met de Waalse en Brusselse collega's. Dat zegt Patrick Allegaert van het Vlaams Museumoverleg aan Belga. Momenteel wordt de laatste hand gelegd aan de concrete toepassing van dat plan.\n\n\n\nVolgens Allegaert zullen de meeste musea in Vlaanderen maandag of dinsdag weer de deuren openen. Om het aantal bezoekers te beperken en te spreiden, zal er worden gewerkt met voorafgaande reservatie in tijdsblokken. 'Hoe dat precies zal gebeuren, verschilt van museum tot museum' zegt Allegaert. 'Dat kan bijvoorbeeld via een website, een app of telefonisch. De musea zorgen ervoor dat de capaciteit zeker niet wordt overschreven door naast de spreiding in tijdsblokken ook nog een buffer in te bouwen.'\n\nHet zevenpuntenplan omvat verder principes als de focus op individuele bezoekers in plaats van groepen, contactloos betalen, toezicht houden op de afstand tussen mensen en beveiligings- en ontsmettingsmateriaal voor personeel en bezoekers. 'We hebben ook afspraken gemaakt over uniforme affichage naar de bezoekers toe over hoe ze zich moeten gedragen', zegt Allegaert. 'Verder overleggen we nog over de richtlijnen voor het museumpersoneel. We verwachten sowieso een rustige start maandag, vergelijkbaar met de heropening van de winkels deze week.'\n\nBrusselse musea\n\nDe eerste Brusselse musea die op 18 mei wel al de deuren openen, zijn Autoworld, Choco-Story Brussels, Belvue Museum, Plantentuin Meise, experience.brussels en Van Buuren Museum. In de dagen erna volgen onder meer nog Bozar, Wiels, het Joods Museum van België, Train World en de Koninklijke Musea voor Schone Kunsten op 19 mei, het Trammuseum en het Legermuseum op 20 mei, Adam Brussels Design Museum op 21 mei en het Hortamuseum op 23 mei. Op de website van Brussels Museums wordt een lijst bijgehouden die dagelijks geüpdatet wordt.\n\nMondmasker in Bozar\n\nDe museumbezoeken verlopen ook in de hoofdstad volgens de strikte regels van de Nationale Veiligheidsraad. Tickets kunnen alleen vooraf gereserveerd worden en er wordt een tijdslot voorzien voor de bezoeken. De musea kunnen ook nog eigen maatregelen opleggen, zo maakt Bozar in een persbericht alvast duidelijk dat het dragen van een mondmasker verplicht is.\n\nDe musea richten zich in de eerste fase op individuele bezoekers en mensen die onder hetzelfde dak wonen. Per tien vierkante meter wordt één bezoeker toegestaan en er komen vaste parcours om te vermijden dat mensen elkaar van te dichtbij moeten kruisen. Het meenemen van te veel bagage wordt afgeraden, om het gebruik van vestiaires te vermijden.",Brusselse en Vlaamse musea heropenen met strikte regels,nl
8135,"Lano Sports installeerde in België al kunstgrasvelden voor clubs als Anderlecht en Standard Luik. Ook enkele Engelse topclubs zijn er klant aan huis.\n\nDe kunstgrasafdeling van de tapijtgroep Lano legt de komende jaren samen met vijf sectorgenoten 400 voetbalvelden aan in het VK. Het contract kan Lano jaarlijks 10 à 15 miljoen omzet opleveren.\n\nLano Carpets, in handen van de Harelbeekse familie Lano, is vooral bekend als producent van kamerbreed tapijt, maar het heeft ook een belangrijke kunstgrasdivisie, Lano Sports. Die was vorig jaar met 25 miljoen omzet goed voor bijna een kwart van de groepsinkomsten (110 miljoen).\n\nLano Omzet 2019: 110 miljoen euro, waarvan 25 miljoen Lano Sports Aantal werknemers: 450 Aandeelhouder: familie Lano Hoofdzetel: Harelbeke\n\nDe divisie installeerde al kunstgrasvelden bij clubs als Anderlecht en Standard Luik, maar ook Britse topclubs als Chelsea of Manchester United. Maar het zal niet bij topclubs blijven, want Lano Sports sloot enkele dagen geleden samen met vijf sectorgenoten een contract om de komende vijf jaar 400 voetbalvelden aan te leggen in het VK. Een van die sectorgenoten is het Franse Tarkett, de eigenaar van het Belgische Desso. Sports & Leisure Group (Sint-Niklaas) is eveneens betrokken via zijn Italiaanse dochter Limonta.\n\nFootball Foundation\n\nHet gaat om een contract van 242 miljoen pond (277 miljoen euro). De opdrachtgever is de Football Foundation, een samenwerkingsverband tussen de Engelse voetbalbond (FA), het bedrijf boven de Engelse topcompetitie Premier League en de Britse overheid. Ze worden ook gesteund door de lokale overheden.\n\n242 miljoen pond Contract Het contract voor Lano en zijn sectorgenoten heeft een totale waarde van 242 miljoen pond (277 miljoen euro).\n\nVolgens topman Joe Lano kan het contract jaarlijks 10 à 15 miljoen omzet opbrengen. Dat is niet gering tegenover de omzet van de sportafdeling vorig jaar. De afdeling haalt het overgrote deel van haar omzet (70%) uit kunstgrasinstallaties voor voetbalclubs, maar ze legt ook hockeyvelden (15% van de omzet), tennisvelden, padelvelden en rugbyvelden aan.",Lano legt 400 voetbalvelden aan in het VK,nl
8136,"Pieter Verhees keert terug naar Greenyard Maaseik. Dat heeft het Limburgse volleyteam vrijdag gemeld. De 30-jarige Red Dragon komt over van het Poolse Zawiercie.\n\nVerhees speelde tot 2006 bij Overpelt in eerste provinciale, en maakte daarna voor een jaar de overstap naar het toenmalige Noliko Maaseik B (2e divisie). Na een jaar bij het Vlaamse Belofteteam (1e nationale) en drie jaar Asse-Lennik keerde hij een eerste maal terug naar Maaseik.\n\nIn 2011-2012 speelde Verhees een belangrijke rol in het boerenjaar van Maaseik met de triple (kampioen, beker en supercup). Daarna trok de Belg voor verschillende seizoenen naar Italië, en hij ging aan de slag bij Latina, Modena, Monza, Vibo Valentia en tot slot Ravenna. Hij kroonde zich er onder meer tot Italiaanse bekerwinnaar en vicelandskampioen met Modena (2015), en beste middenman van Italië (2017). Zijn internationale avontuur rondde hij het voorbije seizoen af in de Poolse Plusliga, bij middenmoter Zawiercie.\n\n“Het spreekt vanzelf dat Maaseik Pieter al die jaren is blijven volgen en geregeld heeft gepolst of de tijd nog niet rijp was voor een terugkeer naar de club van zijn jongensdromen”, schrijft Greenyard. “Dit jaar is het dan zover. Maaseik is nog niet helemaal klaar met het jaarlijkse tussentijdse huiswerk, maar met het terughalen van deze talentrijke Red Dragon en zijn camion ervaring op het hoogste niveau (en bovendien uit ons eigen bronsgroen eikenhout), leggen we alvast onze steile ambities voor het komende seizoen op tafel.”",Volleybalclub Maaseik haalt Pieter Verhees terug naar België,nl
8137,"De Henegouwse voetbalclub Moeskroen mag na de tussenkomst van het BAS ook volgend seizoen aantreden in de hoogste klasse.\n\nHet Belgisch Arbitragehof voor de Sport heeft beslist voetbalclub Moeskroen een proflicentie voor het komende seizoen in de hoogste klasse van België te geven.\n\nVoor de vijfde keer in zes seizoenen heeft voetbalclub Moeskroen zich via het Belgisch Arbitragehof voor de Sport (BAS) weten te verzekeren van een verlengd verblijf in de hoogste klasse. De club uit Henegouwen had bij het BAS aangeklopt nadat de licentiecommissie van de Koninklijke Belgische Voetbalbond (KBVB) begin april geoordeeld had dat ze naar de tweede amateurklasse moest verdwijnen. De reden: de club zou met te grote tekorten kampen.\n\nVrijdag haalde Moeskroen zijn slag thuis. 'We zijn erg blij met deze beslissing. Het is de enige juiste', reageerde voorzitter Patrick Declerck. 'We hebben heel hard gewerkt aan dit dossier, zodat de club kan blijven bestaan. Hoewel onze middelen beperkt zijn, hebben we onze plaats bij de elite van het Belgisch voetbal behouden.'\n\nKV Oostende\n\nDeclerck is ervan overtuigd dat 'sommigen ons nog steeds liever zien verdwijnen'. 'Maar we hebben niet de gewoonte om op te geven. We blijven onze dagelijkse strijd voortzetten om het avontuur van Moeskroen voort te zetten. We zien de toekomst rooskleurig tegemoet.'",Moeskroen blijft in hoogste klasse Belgisch voetbal,nl
8138,"Van Adamo tot Angèle en van Anne Teresa De Keersmaeker tot de broers Dardenne, driehonderd kunstenaars en cultuurwerkers trekken in een brief aan premier Wilmès aan de alarmbel. 'We hebben geen vooruitzicht op herstel.'\n\nMevrouw de Premier,\n\nDames en heren vertegenwoordigers van de regering,\n\nIn deze tijden van versoepeling van de lockdown en ondanks de talrijke alarmkreten die we al tot de regering hebben gericht, heeft de culturele sector momenteel geen enkel concreet vooruitzicht op herstel.\n\nDe duizenden werkers die in België van deze sector leven en waarvan wij deel uitmaken, hebben al bijna 60 dagen geen enkele duidelijkheid over de voorwaarden en de datum van de hervatting van hun professionele activiteit. Al bijna twee maanden lang zijn die werkende mannen en vrouwen hun jobs, voorziene projecten en inkomensbronnen kwijtgespeeld, in de meeste gevallen zonder de minste financiële compensatie, en de Commissie Sociale Zaken vindt het nog steeds niet dringend om daar iets aan te doen.\n\nWat gaat u doen voor de duizenden werknemers die hun brood verdienen met cultuur en die geen enkele andere keuze hebben dan thuis te zitten wachten tot het doek valt? Wat gaat u doen voor de miljoenen toeschouwers, luisteraars en lezers die nu al vrezen – en wie weet voor hoe lang – dat ze het zonder de culturele producties en evenementen, die hun dagelijks leven kleur geven, moeten doen?\n\nWij maken, schrijven, vertolken, produceren en verspreiden werken die miljoenen burgers hebben geholpen om de lockdown door te komen. Gezien de huidige context van onzekerheid en eenzaamheid, is dat een bijdrage die een verschil maakt.\n\nOpgelapte schema’s\n\nOnze sector had al te lijden onder een structurele bestaansonzekerheid, die we voortdurend aan de kaak stellen. We beoefenen ons vak binnen een systeem dat tijdelijke arbeidsovereenkomsten, bijbaantjes, zelfredzaamheid en onbetaald werk in elkaar puzzelt. De enige reden waarom films, shows, concerten, tentoonstellingen en culturele evenementen blijven voortbestaan, is dat wij de sector al jaren lang uit alle macht in leven houden.\n\nDe collectieve beproeving die we in deze gezondheidscrisis doormaken, heeft benadrukt in welke mate de levensomstandigheden van mensen, hun gezondheid en hun lichamelijk en psychologisch welzijn geen tweederangs kwesties mochten zijn. Als er van de volledige natie gevraagd wordt inspanningen te doen, is dat niet om schema’s op te lappen die vandaag niet meer werken, maar om een samenleving met een meer menselijke economie tot stand te brengen. Cultuur moet daarin haar plaats hebben.\n\nDeze gezondheidscrisis treft ons dubbel zo hard omdat de fysieke nabijheid van mensen noodzakelijk is voor onze productie- en distributiemethoden en dat telewerken technisch onmogelijk is. Het is waarschijnlijk dat een groot deel van onze activiteiten niet normaal, op een doorlopende en rendabele manier, kan worden hervat voordat er een vaccin beschikbaar is voor de bevolking.\n\nDaarom vragen we u de werkelijkheid waarmee onze sector onlosmakelijk verbonden is onder ogen te zien en uw verantwoordelijkheid te nemen met beslissingen op lange termijn. Om het voortbestaan van de culturele sector te verzekeren dient u een uitzonderingstoestand af te roepen vóór het begin van de zomer, die voortduurt tot wij onze normale activiteiten kunnen hervatten.\n\nCultuur open houden\n\nWij willen buitengewone maatregelen die een inkomen garanderen voor iedereen die kan aantonen regelmatig artistieke activiteiten te verrichten, voor de volledige duur waarin de crisis van invloed is en totdat we onze normale activiteiten kunnen hervatten.\n\nWij willen een onvoorwaardelijke verlenging van het recht op werkloosheidsuitkeringen voor degenen onder ons die daar recht op hebben in het kader van hun kunstenaarsstatuut, en dit tot ten minste een jaar na de officiële heropening van de culturele instellingen. Wij willen dat de jongste artiesten, die op het punt stonden het recht op werkloosheidsuitkeringen te verwerven, dat kunnen doen door hun door overmacht geannuleerde contracten mee te laten tellen.\n\nWij vragen een duidelijke analyse van de situatie van alle culturele locaties (theaters, bioscopen, concertzalen, tentoonstellingsruimtes ...) en passende financiële steun opdat zij gedurende de duur van deze crisis ‘met verlies’ verder kunnen blijven bestaan, totdat ze hun normale activiteiten kunnen hervatten. Deze maatregelen zijn noodzakelijk om de toegang tot cultuur te behouden, met respect voor de veiligheidsvoorschriften en voor ieders gezondheid.\n\nHet is tijd om de situatie onder ogen te zien en de artiesten en hun medewerkers in dit land een statuut voor te stellen dat hun vaardigheden waard is, evenals de nodige sociale bescherming om deze crisis te kunnen overleven. Daarzonder zullen de bijzondere bevoegdheden van deze regering hebben bijgedragen aan het in de steek laten van een deel van haar burgers en het bevorderen van een gevaarlijk maatschappelijk model waarin kunst –nochtans een waarborg voor democratie – niet langer haar plaats heeft.\n\nIs dat waar deze regering verantwoordelijk voor wil zijn?\n\nDit zijn de driehonderd ondertekenaars\n\n4Hoog (kindertheater), Salvatore Adamo (zanger), Myriem Akheddiou (toneelspeelster), Selma Alaoui (toneelspeelster, toneelregisseuse), Hichame Alaouie (camereman), Pablo Andres (acteur), Angèle (zangeres - songwriter), Piet Arfeuille (regisseur en artistiek directeur Theater Malpertuis), Arno (zanger), Kristin Arras (actrice), Lubna Azabal (actrice), Veerle Baetens (toneelspeelster), Baloji (muzikant, filmregisseur), Pierre Bartholomé (componist en orkestleider), Nabil Ben Yadir (filmregisseur), Marta Bergman (filmregisseuse), Karine Birgé (compagnie les Karyatides), Yoann Blanc (acteur), Stéphanie Blanchoud (toneelspeelster), Sandrine Blancke (actrice), Françoise Bloch (toneelregisseur), Claire Bodson (actrice), Philippe Boesmans (componist), Patrick Bonté (toneelregisseur, directeur van De Brigittines), Nicolas Boucart (filmregisseur), Marc Bouchkov (violonist), Olivier Boudon (toneelregisseur), Niels Boutsen (muzikant), Annie Bozzini (Algemeen Directrice van Charleroi Danse), Aya Braem (manager), Nathan Braude (violonist), Jacques-Henri Bronckart (producent), Natali Broods (actrice), Audrey Brooking (producent), Peter Brosens (filmregisseur), Sophie Bruneau (filmregisseuse), Caballero (kunstenaar), Salvatore Calcagno (toneelregisseur), CAMPO (Gent kunstencentrum), Xavier Canonne (directeur van het Musée de la Photographie), Laurent Capelluto (acteur), Guy Cassiers (toneelregisseur, directeur van Toneelhuis Gen), Hélène Cattet (filmregisseuse), Jessica Champeaux (filmregisseuse), Jacques Charlier (schilder, beeldend kunstenaar), Boris Charmatz (danser en choreograaf bij Charleroi danse), Sidi Larbi Cherkaoui (choreograaf), Gerard-Jan Claes (filmregisseur), Harry Cleven (filmregisseur), Anne Coesens (actrice), Eve Commenge (producente), Stijn Coninx (filmmaker), Guy Coolen (directeur Muziektheater Transparant), Patrick Corillon (beeldend kunstenaar), Jean-Luc Couchard (toneelspeler), Antoine Cuypers (filmregisseur), Odile d’Oultremont (scenarioschrijver), Daan (muzikant), Manu Dacosse (cameraman), François Damiens (acteur), Jean-Pierre Dardenne (filmregisseur), Luc Dardenne (filmregisseur), Kevin Dardenne (castingdirecteur), Mercedes Dassy (danser, choreograaf), Eurudike de Beul (zangeres), Peter de Caluwe (Algemeen directeur - intendant van de Koninklijke Muntschouwburg), Cécile de France (actrice), Lien De Greef (zangeres), Stéphane De Groodt (komediant), Anne Teresa De Keersmaeker (choreograaf), Jolente De Keersmaeker (tg STAN), Dirk De Lathauwer (directeur fABULEUS Leuven), Michèle Anne De Mey (choreograaf), Martine De Michele (toneelregisseuse), Josse De Pauw (regisseur, acteur), de Roovers (theatercollectief), Damiaan De Schrijver (tg STAN), Olga de Soto (choreograaf), Koen De Sutter (acteur), Titus De Voogdt (acteur), Nina de Vroome (filmregisseur), Lucie Debay (actrice), Reinhilde Decleir (Tutti Fratelli), Lien Degreef (Lady Lynn), Céline Delbecq (schrijfster), Marie Delhaye (compagnie les Karyatides), Savina Dellicour (filmregisseuse), Emilie Dequenne (actrice), Guy Dermul (acteur, toneelregisseur), Dominique Deruddere (filmmaker), Benoît Dervaux (cameraman), Ruben Desiere (filmregisseur), Jean-Paul Dessy (muzikant, directeur van het Ensemble Musiques Nouvelles), Stijn Devillé (directeur het Nieuwstedelijk), Bas Devos (filmregisseur), Pierre Dherte (toneelspeler, voorzitter van de Union des artistes), Lukas Dhont (regisseur), Marc Didden (filmregisseur), Adeline Dieudonné (schrijfster), Bert Dockx (muzikant Dans Dans, Flying Horseman, Ottla), Géraldine Doignon (filmregisseuse), Matthieu Donck (filmregisseur), Jasmina Douieb (toneelregisseuse), Marie-Hélène Dozo (beeldmontage), Fabrice Du Welz (filmregisseur), Isabelle Dumont (actrice), Sicaire Durieux (Chaliwaté theatergroep), Frédéric Dussenne (toneelregisseur), Adil El Arbi (filmregisseur), Roméo Elvis (zanger), Vincent Engel (schrijver), Etcetera (de redactie van Etcetera), Brecht Evens (cartoonist), Jean-Luc Fafchamps (pianist en componist), Bilall Fallah (filmregisseur), Sylvie Farr (manager), Aurore Fattier (toneelregisseuse), Lydia Flem (schrijfster), Frédéric Fonteyne (filmregisseur), Bruno Forzani (filmregisseur), Déborah François (actrice), Tristan Galand (hcameraman), Thomas Gauder (filmmaker), Marie Gillain (actrice), Delphine Girard (filmregisseuse), Glauque (muzikanten), Janine Godinas (actrice), Michaël Goldberg (producent), Kenan Gorgun (schrijver, scenarioschrijver, filmregisseur), Olivier Gourmet (acteur), Waas Gramser (actrice, theatermaakster, auteur), Zeno Graton (filmregisseur), Jérôme Guiot (filmregisseur), Guillermo Guiz (komediant), Luc Gulinck (jurist), Dany Habran (filmregisseur), Jan Hammenecker (acteur), Veence Hanao (muzikant), Marion Hänsel (filmregisseuse), Jean-Francois Hensgens (camereman, filmregisseur), Christophe Hermans (filmregisseur), Sandrine Heyraud (Chaliwaté theatergroep), Steve Houben (muzikant), Grégory Houben (muzikant), Matthew Irons (zangeres - songwriter), Isha (zanger), Yossif Ivanov (violonist), Véronique Jadin (filmregisseuse), Julien Jaillot (regisseur assistant), Jali (muzicant), JeanJass (zanger), Philippe Jeusette (acteur), Juicy (muzikantes), Helène Karenzo (regie-assistent), Sophie Karthäuser (sopraan), Tom Keestens (componist), Victor Ketelslegers/Polster (danser), Kloppend Hert (theatercollectief), L'Or du Commun (zangers), Joachim Lafosse (filmregisseur), Caroline Lamarche (schrijfster), David Lambert (filmregisseur), Marco Lamensch (filmregisseur en medeoprichter van het documentaireprogramma ""Strip-Tease""), Fabrice Lamproye (Directeur en programmaverantwoordelijke van festival Les Ardentes), Rachel Lang (filmregisseuse), Bouli Lanners (filmregisseur, acteur), Vincent Lanoo (filmregisseur), Mylène Lauzon (Directrice van La Bellone), Le Motel (muzikant), Claude Ledoux (componist), Jorge Leon (filmregisseur), Myriam Leroy (auteure), Valène Leroy (beeldmontage), Vania Leturcq (filmregisseuse), Nico Leunen (beeldmontage), Colin Lévêque (cameraman), Johan Leysen (acteur), Julien Libeer (pianist), Stefan Liberski (filmregisseur), Agnès Limbos (kunstenares en artistiek directrice van Cie Gare Centrale), Lucinda Ra (theatercollectief), Stéphane Malandrin (filmregisseur), Guillaume Malandrin (producent, filmregisseur), Alain Marcoen (cameraman), Benoît Mariage (filmregisseur), Freek Mariën (toneelschrijver, toneelregisseur het Kwartier), Herman Mariën (Voorzitter Muziektheater De Kolonie), Jan Martens (choreograaf), Olivier Masset-Depasse (filmregisseur), Ursula Meier (filmregisseuse), Max Meli (manager), Olivier Meys (filmregisseur), Thierry Michel (filmregisseur), Laurent Micheli (filmregisseur), Tim Mielants (filmregisseur), Cathy Min-Jung (toneelspeelster, toneelregisseuse), Florence Minder (toneelspeelster, schrijfster en toneelregisseuse), Hendrik Moonen (filmregisseur), Yolande Moreau (actrice, filmregisseuse), Henri Morelle (geluidstechnicus), Mathieu Mortelmans (filmregisseur), Nicole Mossoux (danser, choreograaf), Fabrice Murgia (toneelregisseur, directeur Nationaal Theater), Needcompany (theatergroep), Florian Noack (pianist), Delphine Noels (filmmaker), Michèle Noiret (choreograaf), Frédéric Noirhomme (camereman), Stéphane Olivier (acteur, toneelregisseur), Olympique Dramatique (spelerscollectief), Ontroerend Goed (theaterperformancegroep), Wim Oris (Tartaren Compagnie), Javier Packer y Comyn (Directeur van het CBA - Centre de l'Audiovisuel à Bruxelles), Ayelen Parolin (choreograaf), Anne Paulicevich (scenarioschrijfster, actrice), Peeping Tom (dans- en theatergezelschap), Joachim Philippe (camerman), An Pierlé (zangeres), François Pirot (filmregisseur), Christine Plenus (fotograaf), Marie-Françoise Plissart (fotograaf), Paul Poelmans (muzikant), Valérianne Poidevin (filmregisseuse), Isabelle Pousseur (toneelregisseuse directrice van Océan Nord), Patrick Quinet (producent), Inès Rabadan (filmregisseuse), Serge Rangoni (directeur van het Théâtre de Liège), Raoul Collectif (theatercollectief), Milo Rau (toneelregisseur, directeur NT Gent), Philippe Raxhon (schrijver), Natacha Regnier (toneelspeelster), Jéremie Renier (acteur), Yannick Renier (acteur), Salomé Richard (toneelspeelster, filmregisseuse), Achille Ridolfi (acteur), Olivia Rochette (filmregisseur), Benoit Roland (producent et directeur van Atelier 210), Fabrizio Rongione (acteur), Dominique Roodthooft (toneelregisseuse, directrice van Corridor), Valéry Rosier (filmregisseur), Joseph Rouschop (producent), Armel Roussel (toneelregisseur), Catherine Salée (toneelspeelster), Cécile Scheen (sopraan), Claude Schmitz (toneelregisseur, filmregisseur), François Schuiten (tekenaar), Sophie Sénécaut (toneelspeelster), Guillaume Senez (filmregisseur), Christophe Sermet (toneelregisseur), Frederik Sioen (zanger-songwriter), Philippe Sireuil (toneelregisseur, directeur van Théâtre des Martyrs), Frédéric Sojcher (filmregisseur, schrijver), Sylvie Somen (directrice van Théatre Varia), Bo Spaenc (artistiek leider van Muziektheater De Kolonie), Stephan Streker (filmregisseur), Teona Strugar Mitevska (filmregisseur), Coline Struyf (toneelregisseuse), Virginie Surdej (cameravrouw), Anne Sylvain (actrice), Julie Tenret (toneelspeelster en toneelregisseuse), Fabrizio Terranova (filmregisseur), Theater FroeFroe (kindertheater), Camille Thomas (celliste), Willy Thomas (acteur), Mike Toch (muziekuitgever), Bruno Tracq (filmregisseur), Fatou Traoré (choreograaf), Fien Troch (filmregisseuse), Vera Tussing (choreograaf), Thomas Van Cottom (artist), Clara Van den Broek (actrice), Ann Van den Broek (choreograaf), Jaco Van Dormael (filmregisseur), Juliette Van Dormael (cameravrouw), Colin Van Eeckhout (zanger Amenra), Amélie van Elmbt (filmregisseuse), Felix Van Groeningen (filmregisseur), Bart Van Langendonck (producent), Reinhoud Van Mechelen (Tenor en Artistiek Directeur van Ensemble a nocte temporis), Frank Van Passel (filmmaker), Bart Van Reyn (muziekdirecteur van het Vlaams Radiokoor), Anne-Cécile Vandalem (schrijfster, toneelregisseuse, toneelspeelster), Peter Vandenbempt (Collectief Tristero), Sarah Vanhee (artist, performer, author), Louise Vanneste (choreograaf), Cédric Vantroyen (Directeur van de Kings of Comedy Club), Brice VDH (filmregisseur), Jos Verbist (acteur), Frank Vercruyssen (tg STAN), Benjamin Verdonck (artist), Hannes Verhoustraete (filmregisseur), Laura Wandel (filmregisseuse), Daniel Weissmann (directeur van het Koninklijk Filharmonisch Orkest van Luik), Astrid Whettnall (toneelspeelster), Antoine Wielemans (muzikant, Girls in Hawaii), Martine Wijckaert (schrijfster, toneelregisseuse), Jessica Woodworth (filmregisseuse), Arieh Worthalter (acteur), YellowStraps (muzikanten), Jonathan Zaccaï (acteur)",Noodkreet van cultuurwereld:  'We hebben geen vooruitzicht op herstel',nl
8139,"Bayern München zal 460.000 euro doneren aan amateurclubs uit het voetbal en andere sporten in de deelstaat Beieren. Dat heeft de Duitse grootmacht vrijdag bevestigd.\n\nBayern doet de geste om de amateurverenigingen financieel te helpen tijdens de coronacrisis, die hard toeslaat in de sportwereld. Het bedrag is afkomstig van fans die hun geld niet terugvroegen, nu het seizoen in de Bundesliga kan hervatten maar achter gesloten deuren.\n\n“Dit is niet het moment om naar onszelf te staren”, zegt Uli Hoeneß, erevoorzitter van Bayern. “We hebben in onze maatschappij nood aan optimisme en solidariteit.”",Bayern München doneert 460.000 euro aan amateurclubs,nl
8140,"De noodlijdende tweedeklasser Lommel wordt onderdeel van het bedrijf boven de Engelse voetbalmultinational Manchester City.\n\nDe City Football Group (CFG), het bedrijf boven topclub Manchester City, is de verrassende nieuwe eigenaar van voetbalclub Lommel. Een koopje, want Lommel valt gratis in Engelse handen. City moet enkel 2 miljoen euro op tafel leggen om een schuldenput te dempen.\n\n2 miljoen Schulden Manchester City neemt Lommel gratis over. Het moet enkel 2 miljoen euro op tafel leggen om een schuldenput te dempen.\n\nDankzij de overname krijgt Lommel uiteindelijk toch groen licht voor zijn licentie, het toegangsticket tot profvoetbal. Lommel had die licentie in eerste aanleg niet gekregen. De licentiecommissie van de voetbalbond maakte bezwaar tegen de Israëlische eigenaar Udi Shochatovitch, die ook actief zou zijn als voetbalmakelaar. Het is verboden zowel makelaar als clubeigenaar te zijn. De vzw achter de club had Lommel al overgenomen van Udi Shochatovitch, die de club pas een jaar geleden had overgenomen.\n\nDaarnaast moesten ook de financiële putten van de club - minstens 1,6 miljoen euro - gedempt worden. Die zijn nu aangezuiverd door City.\n\nMondiale voetbalfranchise\n\nLommel SK wordt een filiaal van een groeiende mondiale voetbalfranchise. De City Football Group (CFG), in handen van de koninklijke familie van de Golfstaat Abu Dhabi, bezit behalve Manchester City ook clubs in Australië, Uruguay, de VS en India. Daarnaast heeft het een minderheidsbelang in clubs in Spanje, China en Japan.\n\nCity droomt van een voetbalimperium à la de entertainmentreus Disney. Al heeft het model ook veel van een high-end versie van de hamburgerketen McDonald's. City heeft filialen in de vier windstreken, maar de kwaliteitscontrole gebeurt vanuit het hoofdkwartier. CFG, dat in Londen is gehuisvest, rapporteert voor het boekjaar tot juni 2019 631 miljoen pond omzet en een verlies van 74 miljoen pond.\n\n631 miljoen Omzet CFG dat hoofdkwartier heeft in Londen, rapporteert voor het boekjaar tot juni 2019 631 miljoen pond (723 miljoen euro) omzet en een verlies van 74 miljoen pond (85 miljoen euro).\n\nVan de 24 Belgische profclubs zijn er 12 in buitenlandse handen. Zeker de kleinere clubs in de lagere regionen van eerste klasse en die uit tweede klasse zijn gemakkelijke overnameprooien omdat ze met moeite het hoofd boven water houden.\n\nDoor de coronacrisis oogt de financiële realiteit van heel wat clubs nog wat zwarter. Alleen Club Brugge, Genk en Gent hebben voldoende financiële reserve om de coronastorm heelhuids te doorstaan.\n\nBelastingparadijs\n\nHet Belgisch voetbal is een goedkope investering met een vrij hoge return. Het is een mini-belastingparadijs met soepele arbeidsregels. Onze velden zijn ideaal terrein om buitenlands talent tijdelijk te stallen, ook omdat de arbeidsvoorwaarden voor voetballers in het Verenigd Koninkrijk veel strenger zijn. OH Leuven is in handen van Leicester City, net als Manchester City actief in de Premier League.\n\nDe vraag is hoelang dat belastingparadijs nog bestaat. Het sociale en fiscale gunstregime staat zwaar onder druk, zeker door het gedrag van enkele clubs in de coronacrisis. Terwijl ze amper bijdragen aan de sociale zekerheid - voetballers betalen maximaal 900 euro RSZ-bijdrage per maand - plaatsten heel wat clubs spelers in tijdelijke werkloosheid.\n\nDat zette kwaad bloed, ook politiek. Daardoor zou de vastberadenheid alleen groter zijn om te snijden in het gunstregime en de minimumlonen voor spelers van buiten de Europese Unie te verhogen. Die liggen veel lager dan in de buurlanden, waardoor buitenlandse eigenaars clubs gebruiken om jonge, vooral Afrikaanse, talenten hier te stallen tot ze klaar zijn voor het elftal van de buitenlandse moederclub of aan een andere club met winst worden doorverkocht.\n\nGrootkapitaal\n\nRond CFG zwemt het grootkapitaal. De sterke man, met 77 procent van de groep in handen, is sjeik Mansour uit Abu Dhabi, het emiraat dat het gros van de olierijkdom van de Verenigde Arabische Emiraten controleert. De Amerikaanse investeringsgroep Silver Lake heeft 10 procent, Chinese investeerders 13 procent.\n\nBoven de voetbalmultinational pakken zich ook donderwolken samen. De club van Rode Duivel Kevin De Bruyne is door de Europese voetbalbond UEFA voor twee seizoenen uitgesloten van Europees voetbal. City zou zich niet hebben gehouden aan de regels voor financiële fairplay. De club vecht de beslissing wel aan. Er wordt gefluisterd dat City anticipeert op een mogelijk transferverbod. Met het Lommelse bijhuis zou het die transacties kunnen blijven doen.\n\nEr wordt gefluisterd dat City anticipeert op een mogelijk transferverbod. Via Lommel zou het toch transacties kunnen doen.",Manchester City koopt voetbalclub Lommel,nl
8141,De opnames van één-soap 'Thuis' lagen de afgelopen weken noodgedwongen stil door het coronavirus. De crew en de cast zijn vorige week gestart met proefopnames om te bekijken hoe je een televisieprogramma opneemt in coronatijden. In de video hierboven krijgt u een blik achter de schermen.,Achter de schermen bij de proefopnames van 'Thuis',nl
8142,"Javier Tebas, voorzitter van de Spaanse Liga, zegt dat clubs en spelers uitkijken naar een hervatting van de competitie midden juni. De finale beslissing ligt echter in handen van de Spaanse gezondheidsautoriteiten.\n\n“Clubs, bestuurders, spelers en refs zijn er allemaal op gebrand om het seizoen te hervatten”, zei Tebas vrijdag. “Maar de competitie kan enkel herstarten als de gezondheidsautoriteiten het mogelijk achten. Samenwerking met de Spaanse Sportraad CSD en voetbalbond RFEF zal de sleutel vormen.”\n\nTebas liet eerder blijken dat hij hoopt dat de wedstrijden weer kunnen hervatten op vrijdag 12 juni, met de derby tussen Sevilla en Betis. Volgens de Spaanse radio Cadena Cope stapte de Liga ondertussen af van dat idee. Een van de grootste obstakels bij de herstart kunnen de regionale verschillen zijn in Spanje bij de versoepelingen van de coronamaatregelen. Dit zou als gevolg kunnen hebben dat in bepaalde regio’s duels mogelijk zijn, maar in andere nog niet. De Liga kijkt daarom naar de regering om dit probleem te voorkomen.",Spaanse Liga wacht voor hervatting op groen licht autoriteit...,nl
8143,"Het Vlaamse Ducaju, dat pralinedoosjes maakt, investeert in een machinepark om jaarlijks 50 miljoen wegwerpmondmaskers te produceren. 'Mondmaskers zullen een deel van onze cultuur worden.'\n\nIn normale tijden produceert Ducaju Group onder meer ringmappen en voedingsverpakkingen. Voor de koekjes van Jules Destrooper bijvoorbeeld. Denk ook aan luxeverpakkingen voor de pralines van Godiva of Leonidas, en geurkaarsen van Rituals.\n\n'Allemaal zaken die je cadeau doet op een feestje. Maar er zijn geen feestjes meer door het coronavirus. Die markt is in elkaar gezakt', zegt Geert Casselman, financieel directeur en mede-eigenaar van het bedrijf.\n\n'We zien af', zegt hij. Dat geldt vooral voor de fabriek in Meulebeke, waar zowat 50 van de 75 werknemers tijdelijk werkloos zijn. Met de nieuwe activiteit hoopt het bedrijf een tweede adem te vinden, de omzet te herstellen en de komende weken 10 à 20 extra werknemers in dienst te kunnen nemen.\n\nDucaju gaat er wegwerpmondmaskers produceren, de typische accordeonmaskers die je over je neus en kin trekt en met koordjes rond de oren spant. 'Het zijn geen chirurgische mondmaskers. We geraken niet aan de grondstoffen om die kwaliteit te halen. Daar moeten we niet flauw over doen. Maar de kwaliteit komt wel in de buurt op het vlak van filterende en ademende eigenschappen', klinkt het. 'De mondmaskers in ziekenhuizen moet je zien als een formule 1-auto. Daarmee rij je ook niet naar de bakker.'\n\nPolitie\n\nCasselman zegt al meerdere bestellingen op zak te hebben, van bedrijven die hun personeel veilig willen laten werken. Ook van scholen, woon-zorgcentra, gemeentebesturen en de federale politie.\n\n- Productie van verpakkingen voor onder andere koekjes (Jules Destrooper) en pralines (Godiva). - 160 werknemers, verspreid over drie vestigingen in Oost- en West-Vlaanderen. - Omzet: 28 miljoen euro (2019). - Ebitda-marge (brutobedrijfswinst op omzet) van ongeveer 10 procent. - Ambitie om 150.000 mondmaskers per dag te produceren.\n\nDucaju trok voor het project 1 miljoen euro uit. 'Voor een kmo van onze taille is dat een aanzienlijk bedrag', zegt Casselman. Het bedrijf bestelde twee productielijnen. De ene begint vanaf volgende week te draaien, de andere is nog maar pas in opbouw.\n\nDe ambitie is de productie gaandeweg op te trekken tot 150.000 stuks per dag, goed voor een jaarlijkse productiecapaciteit van zowat 50 miljoen maskers. 'Als de vraag nog groter is, kopen we machines bij', klinkt het.\n\nWe spelen snel in op de mogelijkheden. Als je wacht tot je over alles zeker bent, is de trein vertrokken zonder jou. Dit is een berekend risico. Geert Casselman Financieel directeur Ducaju Group\n\nDe investering is niet zonder risico. Zodra de pandemie uitdooft, zal de vraag naar mondmaskers vermoedelijk afkalven. 'We spelen snel in op de mogelijkheden. Je gelooft erin of niet. Als je als ondernemer wacht tot je van alles zeker bent, is de trein vertrokken zonder jou. Dit is een berekend risico', zegt Casselman.\n\n'Zolang er geen vaccin is, zal voorzichtigheid geboden zijn. Wat condooms voor hiv zijn, zijn mondmaskers voor het coronavirus. Mondmaskers zullen een deel van onze cultuur worden.'\n\nSchermvullende weergave ©RV DOC\n\nHij rekent vooral op de verkopen dit en volgend jaar. 'Daar draait het bij ons om. Dat is een cruciale periode. Dan is de investering terugverdiend, en hopelijk vroeger. Daarna zien we wel.'\n\nDankzij verregaande automatisatie kunnen de mondmaskers made in Belgium concurreren met Chinese producenten. 'Grondstoffen zijn voor iedereen duur', zegt Casselman.","'Wat condooms voor hiv zijn, zijn mondmaskers voor corona'",nl
8144,"Voetbalclub Standard Luik heeft in beroep dan toch zijn licentie gekregen om volgend seizoen eerste klasse voetbal te spelen.\n\nDe Waalse topclub had begin april in eerste aanleg verrassend geen licentie gekregen van de speciale daarvoor bevoegde commissie binnen de voetbalbond. Die licentie, waaraan de nodige financiële voorwaarden gekoppeld zijn, is het toegangsticket tot ons topvoetbal. Zoals de procedure voorschrijft, kon Standard in beroep gaan bij het Belgisch Arbitragehof voor de Sport (BAS). De Belgische sport heeft een soort parallel rechtssysteem met eigen organen.\n\nWitsel en Fellaini\n\nVia dat BAS haalt Standard zijn licentie nu toch. Het vermijdt zo degradatie naar eerste amateur, de derde divisie van ons voetbal, zoals de licentiecommissie wilde. Al hing dat volgens onze info lang aan een zijden draadje. Uiteindelijk was een forse cash-injectie nodig van verschillende investeerders, onder wie oud-spelers Axel Witsel en Marouane Fellaini om Standard van het kapblok te redden.\n\nZij pompen geld in een vennootschap van voorzitter Bruno Venanzi die het stadion van de club zou overkopen voor 12 miljoen euro. Dankzij dat geld zou Standard ook opnieuw over voldoende geld beschikken om de continuïteit voor volgend seizoen te verzekeren. Maar de licentiecommissie oordeelde op 8 april dat er onvoldoende bewijs was dat er genoeg cash in de vennootschap zat om die belofte waar te maken. In de verkoopakte is voorzien dat de 12 miljoen voor 30 juni op de rekening van Standard moet staan. Witsel investeert 1,5 miljoen, Fellaini leent 3 miljoen uit aan Standard tegen een gunstige rente.\n\nWankele benen\n\nDat Standard zijn licentie beet heeft, neemt niet weg dat het een club in nood blijft. Standard bleek in het afgelopen boekjaar, dat het seizoen 2018-2019 behelst, al op wankele benen te staan. Het moet een operationeel miljoenenverlies dichtrijden met uitgaande transfers. Nu is de club zo diep weggezakt dat transfers niet meer volstaan om het cash-probleem op te lossen. De club heeft onvoldoende inkomsten om zijn rekeningen te betalen. De coronacrisis dreigt de bodem nu alleen verder onder de club weg te slaan.\n\n\n\nBovendien lopen de club en voorzitter Bruno Venanzi in het vizier van justitie. De oprichter van het energiebedrijf Lampiris kreeg speurders over de vloer in een onderzoek naar onregelmatigheden bij transfers.",Standard speelt dan toch in eerste klasse volgend seizoen,nl
8145,"Mark Ruffalo is lang niet de eerste acteur die een dubbelrol speelt als identieke tweeling, maar zijn prestatie in de nieuwe HBO-reeks I know this much is true is wel een van de meest memorabele. Geen klein bier, want zelfs met de beste special effects kan zoiets faliekant uitdraaien.",De tweeling: hoe één acteur geloofwaardig twee rollen neerze...,nl
8146,"De voormalige Duitse topvoetballer Uwe Seeler ligt in het ziekenhuis. De 83-jarige Seeler, clubicoon van Hamburger SV, heeft volgens Duitse media bij een val in huis zijn heup gebroken. Hij moet een operatie ondergaan.\n\nSeeler maakte meer dan vierhonderd doelpunten voor HSV, de club waarmee hij in 1960 kampioen van Duitsland werd. Met de nationale ploeg verloor de spits in 1966 als aanvoerder de WK-finale tegen gastland Engeland. Vier jaar later pakte Seeler met West-Duitsland brons op het WK in Mexico. In 72 interlands maakte hij 43 doelpunten.\n\nSeeler is een hartpatiënt en heeft al een tijdje een broze gezondheid. Desondanks liet hij zich voor de coronacrisis nog regelmatig zien in het stadion van HSV.",Duitse voetballegende Uwe Seeler ligt na val in ziekenhuis: operatie is onvermijdelijk,nl
8147,"ZEB-CEO Luc Van Mol. 'Er is een bloedbad op komst bij de duizenden freelancers uit de modesector: van schminkster, over kapsters tot fotografen en stylisten.\n\nNet voor het eerste weekend waarin zijn ZEB-filialen weer open zijn, schrijft CEO Luc Van Mol nog één keer in zijn dagboek. ‘Ik heb zin om met twee voeten op het gaspedaal te duwen, maar ik ben ook voorzichtig. Een ondernemer is geen kamikazepiloot.’\n\n‘We hadden raad van bestuur deze ochtend. Die verliep zoals altijd constructief, maar in deze situatie moet je oplossingen zoeken voor vragen waar je geen antwoord op hebt. We moeten assumpties maken die we met niets kunnen vergelijken. Toch moet je knopen doorhakken. Soms zie je het, maar vaak voel ik me nu als een kapitein die geblinddoekt het ravijn induikt.’\n\n‘Sinds corona is de kostprijs van het transport van stalen die ingevlogen moeten worden ontploft. We spreken van prijzen die 15 tot 20 keer hoger liggen dan voordien. Dat komt omdat er zo weinig vluchten zijn. Gelukkig komen niet al onze stalen van zo ver, maar toch. Daar word je dus mee geconfronteerd.’\n\nIk stamp wel graag eens tegen schenen, maar ethiek is een belangrijk onderdeel van ons DNA. Met al onze partners proberen we te kijken of we hier samen uitkomen Luc Van Mol CEO ZEB\n\n‘Zo zijn er elke dag nieuwe dingen waarover je je moet buigen. Met de mensen van de marketing bekeek ik de fotografie van onze producten. Hoe doen we dat in coronatijden? Modellen moeten zich zelf schminken en moeten anderhalve meter van elkaar staan. Hoe maak je dan nog gezellige, toffe foto’s? En waar doe je dat? Normaal doen we elk seizoen shoots in het buitenland, in landen als Zuid-Afrika, Namibië of de Verenigde Staten, in alle werelddelen eigenlijk. Dat kan dus niet en dat wordt een enorme uitdaging, want waar vind je goeie plaatsen in België en hoe plan je dat op voorhand? We zullen altijd een plan B nodig hebben in geval van slecht weer. In Namibië heb je dat niet nodig, daar schijnt de zon altijd.’\n\n‘Het doet ons beseffen dat er ook een bloedbad op komst is bij de duizenden freelancers uit die sector: van schminkster, over kapsters tot fotografen en stylisten. Ook tegenover die mensen, met wie we vaak al jaren samenwerken, hebben we een verantwoordelijkheid. Bijna elke dag word ik met zulke moeilijke beslissingen geconfronteerd. Ik stamp wel graag eens tegen schenen, maar ethiek is een belangrijk onderdeel van ons DNA. Met al onze partners proberen we te kijken of we hier samen uitkomen.’\n\n‘Een ander issue is de vakantie van onze medewerkers. Normaal nemen mensen in maart, april en mei al vakantie op. Nu heeft niemand dat gedaan. Er staan bijgevolg nog ontzettend veel dagen open. Wat moeten we daarmee doen en wat kunnen we aan onze mensen vragen? Spreiden? Uitstellen naar volgend jaar?’\n\nWe overleven dit zeker, daar twijfel ik geen seconde aan. Luc Van Mol CEO ZEB\n\n‘Nu niemand naar het buitenland kan, bestaat de kans dat mensen erop gokken dat dat in november en december wel kan. Maar die periode voor het eindejaar is normaal bijzonder druk. Het is moeilijk te beslissen wie je dan voorrang geeft. Dat probleem moeten we tackelen voor het zich stelt. Want in juli en augustus gaan we ook veel mensen nodig hebben. Normaal gaan 1 miljoen Belgen in die maanden op reis. Als die allemaal in eigen land blijven, zal het in de winkels drukker zijn en zal meer geld hier gespendeerd worden. We moeten dat goed voorbereiden.’",Luc Van Mol (ZEB): 'Soms voel je je een kapitein met een blinddoek',nl
8148,"In het Duitse Schüttorf vond afgelopen weekend een drive-in-technofeest plaats. De feestvierders konden van de beats van de dj genieten, maar moesten daarbij in hun auto blijven. Bekijk in de video hierboven hoe dat verliep.",Is dit de toekomst van de festivals? Duitsers organiseren drive-in-technofeest,nl
8149,"AA Gent leent de Zweedse centrale middenvelder Eric Smith uit aan IFK Nörrkoping. Dat heeft het Zweedse team, waar de Buffalo’s hem in de zomer van 2018 wegplukten, bevestigd.\n\nDe 23-jarige Smith kon in de Ghelamco Arena niet echt potten breken en kwam bij AA Gent slechts drie wedstrijden in actie. Tussendoor werd hij ook al een halfjaar uitgeleend aan het Noorse Tromsø IL.\n\nSmith speelde, toen Gent hem aantrok, twee jaar voor IFK Nörrkoping en doorliep daarvoor de jeugdreeksen van Halmstad. Hij werd ook meerdere malen geselecteerd voor de Zweedse nationale jeugdselecties. België was zijn eerste buitenlandse avontuur.",AA Gent leent Zweed Eric Smith uit aan Norrköping,nl
8150,"Balta, Europa's grootste tapijtgroep, gaat zijn aandeelhouders de toestemming vragen om, mocht dat nodig zijn, het kapitaal op te trekken.\n\nOp 26 mei houdt Balta meteen na zijn gewone aandeelhoudersvergadering een bijzondere av. Daar wil het de aandeelhouders voor de komende vijf jaar de toestemming te vragen om het kapitaal op te trekken, als dat nodig zou zijn.\n\nHet bedrijf zou dan zelfs het aantal uitstaande aandelen mogen verdubbelen, waardoor de bestaande aandeelhouders met de helft verwateren. Het management en de raad van bestuur kunnen autonoom - zonder opnieuw de aandeelhouders/beleggers om toestemming te vragen - nieuwe aandelen te koop aanbieden.\n\nDe vraag kadert in een aanpassing aan de nieuwe vennootschapswetgeving. Balta ontkent dat het wijst op een op til zijnd manoeuvre. 'Het gaat om de vernieuwing van de wettelijke termijn van een regeling waar ook andere bedrijven gebruik van maken', zegt Maarten Van Hoecke, hoofd investor relations.\n\nVijandige overname\n\nEen kapitaalverhoging kan zich bijvoorbeeld opdringen als het management een overname vreest. Het zou dan nieuwe aandelen kunnen uitgeven en plaatsen bij een 'bevriende' partij. Volgens de nieuwe vennootschapswetgeving, waaraan Balta zich nu aanpast, zou het zelfs na een vijandig bod het kapitaal met maximaal een tiende kunnen optrekken. Door die 'gifpil'-constructie zou het bedrijf minder aantrekkelijk worden voor de vijandige overnemer.\n\nHet gaat om de vernieuwing van de wettelijke termijn van een regeling waar ook andere bedrijven gebruik van maken. Maarten Van Hoecke Hoofd investor relations Balta\n\n54 procent van het kapitaal van Balta is in handen van het Texaanse aasgierfonds Lone Star, de overige 46 procent zit bij kleine beleggers op de beurs. Tegen de huidige koers (1,20 euro per aandeel) is Balta nog 43 miljoen euro waard, 90 procent minder dan bij de beursgang in juni 2017. De vrees voor een vijandige overname zou terecht zijn.\n\nSchuldenberg\n\nEen kapitaalverhoging kan ook noodzakelijk worden als het bedrijf verwacht dat het niet meer voldoende cash genereert om schulden terug te betalen. Zo heeft Balta een obligatielening van 235 miljoen lopen die het tegen 2022 moet terugbetalen.",Balta vraagt aandeelhouders vrijgeleide voor kapitaalverhoging,nl
8151,"Een voetballer uit de Franse selectie die in 2018 de wereldtitel won, heeft zijn gouden medaille laten veilen. De medaille, voorzien van een blauw lint met daarop de naam van wereldvoetbalbond FIFA, bracht 71.875 dollar op, omgerekend ruim 65.000 euro. Veilinghuis Julien’s Auctions wilde niet zeggen welke speler de WK-medaille beschikbaar had gesteld voor de online-veiling.\n\nFrankrijk veroverde bijna twee jaar geleden de wereldtitel door Kroatië in de finale in Moskou met 4-2 te verslaan. In de halve finales haalden de uitgekookte troepen van bondscoach Didier Deschamps het van de Rode Duivels met 1-0.\n\nOp de winnaarsmedaille van een van de Fransen kwamen tien biedingen binnen. Via de website van Julien’s Auctions werden ook gouden medailles geveild van het WK 1994 en het WK 2002, beiden gewonnen door Brazilië. Die brachten respectievelijk 44.000 en bijna 46.000 euro op.\n\nDaarnaast gingen diverse spullen van de overleden topbasketballer Kobe Bryant, die eind januari het leven liet bij een helikoptercrash, onder de hamer. De veiling bracht 202.590 dollar (185.000 euro) op, acht keer meer dan verwacht. Handafdrukken van Bryant in een betonplaat leverden, met 75.000 dollar, het hoogste bedrag op.",Franse WK-winnaar veilt gouden medaille voor €65.000,nl
8152,"Acteur en komiek Jerry Stiller, de vader van Ben Stiller, is op 92-jarige leeftijd overleden. Hij is vooral bekend van de populaire sitcom Seinfeld. Daar speelde hij Frank Constanza.\n\nHet is zijn zoon Ben Stiller die het overlijden meldt op Twitter. Volgens hem gaat het om het een natuurlijk overlijden, vanwege ouderdom. ‘Hij was een geweldige vader en grootvader en de meest toegewijde echtgenoot van Anne gedurende ongeveer 62 jaar. Hij wordt enorm gemist. Ik hou van je, vader.’\n\nI’m sad to say that my father, Jerry Stiller, passed away from natural causes. He was a great dad and grandfather, and the most dedicated husband to Anne for about 62 years. He will be greatly missed. Love you Dad. pic.twitter.com/KyoNsJIBz5 — Ben Stiller (@RedHourBen) May 11, 2020\n\nJerry Stiller was onder meer te zien in Seinfeld, als de vader van George Costanza. Ook speelde Stiller in de komedieklassieker Hairspray van regisseur John Waters. De komiek werd vaak gecast als neuroot of als personage met weinig zelfbeheersing.\n\nDe acteur werd geboren in New York in 1927 en diende in het leger tijdens de Tweede Wereldoorlog. Hij brak door in de jaren zestig toen hij met zijn vrouw, Anne Meara, het komische duo Stiller and Meara vormde. Zij traden vaak op in de populaire Ed Sullivan show.\n\nDe komiek vertolkte de laatste jaren vaak bijrollen in films van zijn zoon Ben, zoals Zoolander, Hot pursuit en The heartbreak kid.",Seinfeld-acteur Jerry Stiller is op 92-jarige leeftijd overleden,nl
8153,"Ontex heeft speciale machines aangekocht en gaat in Eeklo niet enkel luiers maar ook 80 miljoen chirurgische mondmaskers per jaar produceren.\n\nHet betreft chirurgische mondmaskers die normaal in ziekenhuizen worden gebruikt. Dat is het soort maskers dat vrij los voor de neus en de mond zit en verhindert dat hoestdruppels en eventuele viruspartikels van zorgverleners worden overgedragen op patiënten.\n\nVoor de productie heeft Ontex de fabriek in Eeklo (Oost-Vlaanderen) uitgekozen. In die fabriek rollen normaal gezien babyluiers, luierbroekjes, maandverbanden en inlegkruisje van de band. De fabriek in het Meetjesland bestaat meer dan 40 jaar en produceerde aanvankelijk - als onderdeel van een Frans bedrijf - zelfs toilet- en keukenpapier.\n\nHet zijn voor ons nieuwe machines, maar de grondstoffen en de technologie erachter zijn ons niet vreemd. Jef Monballyu Plant manager Ontex Eeklo\n\nIngenieurs maakten al snel duidelijk dat de bestaande machines niet geschikt waren voor de productie van mondmaskers, maar het bedrijf bestelde een nieuw machinepark. 'Het zijn voor ons nieuwe machines, maar de grondstoffen en de technologie erachter zijn ons niet vreemd. Het komt net als bij luiers neer op plooien, kleven en lassen van materialen', zegt Jef Monballyu, directeur van de site in Eeklo.\n\nSeptember\n\nDe ambitie is om de nieuwe productielijn in september - 'of vroeger' - op te starten, al heeft Ontex nog wel wat werk voor de boeg. De machines zijn nog in opbouw, het personeel - naar schatting 5 à 10 extra mensen - moet nog worden opgeleid, en de grondstoffen moeten nog door de medische keuring.\n\nEerlijk gezegd, 80 miljoen is voor mij geen indrukwekkend getal. We zijn hier gewend grote volumes te draaien. Jef Monballyu Plant manager Ontex Eeklo\n\nDe fabriek zal jaarlijks 80 miljoen stuks afleveren. 'Eerlijk gezegd, dat is voor mij geen indrukwekkend getal', zegt Monballyu. 'Vorig jaar hebben we hier 3 miljard producten gemaakt. Maar als je die 80 miljoen mondmaskers kan inzetten bij Belgische zorgverleners, is dat wel veel en maakt dat een enorm verschil natuurlijk.'\n\nDe plannen van Ontex zijn welkom aangezien ons land in de strijd tegen het coronavirus maandelijks miljoenen mondmaskers van allerlei types nodig heeft en er op de internationale markten nog steeds veel rommel aangeboden wordt. Federaal minister Philippe De Backer (Open VLD) stelde daarom midden vorige maand al twee bedrijven - ECA en Van Heurck - aan om minder afhankelijk te worden van import en de productie terug naar ons land te brengen. Van Heurck is een specialist in werkkledij uit Antwerpen. Het Oost-Vlaamse ECA is gespecialiseerd in autotextiel.\n\nVier machines\n\nEr werden onder meer vier machines besteld voor de productie van chirurgische mondmaskers, goed voor 190 miljoen stuks per jaar. De twee bedrijven hebben ook een machine aangekocht om de meer complexe FFP2-maskers te produceren. Dat zijn de maskers die zorgverleners dragen om zichzelf te beschermen als ze met besmette patiënten in contact komen.",Luierfabriek van Ontex gaat massaal chirurgische mondmaskers produceren,nl
8154,"Borussia Dortmund zal zaterdag, op de 27e speeldag van de Bundesliga, op bezoek bij VfL Wolfsburg nog altijd niet kunnen rekenen op Axel Witsel. Dat bevestigde trainer Lucien Favre vrijdag.\n\nWitsel is al even out met een spierblessure en moet ook een kruis maken over de trip naar Wolfsburg. “Axel zal er nog niet bij zijn”, stelde Favre, die ook een update gaf over enkele andere Dortmund-spelers met blessures. “Emre Can en Giovanni Reyna kunnen vandaag weer voluit trainen. Marco Reus heeft nog niet met de groep getraind. Wij hopen dat hij snel weer van de partij is.”\n\nDe Bundesliga lag sinds midden maart stil wegens de coronacrisis, maar de Duitse hoogste divisie kon vorig weekend als de eerste topcompetitie in Europa hervatten. De heropstart gaat gepaard met forse gezondheidsmaatregelen en fans zijn in de stadions niet welkom.\n\nDortmund, tweede in de stand achter Bayern München, miste zijn rentree niet. Onder leiding van een sterke Thorgan Hazard, met een assist en doelpunt, klopte Borussia in een derby Schalke 04 met 4-0.",Borussia Dortmund kan voor trip naar Wolfsburg nog altijd niet op Witsel rekenen,nl
8155,"De Amerikaanse soul- en R&B-zangeres Betty Wright is op 66-jarige leeftijd overleden. Dat heeft haar nichtje zondag bekendgemaakt op Twitter. Waaraan Wright is overleden, is niet bekendgemaakt.\n\nWright, geboren als Bessie Regina Norris, is vooral bekend van klassiekers als ‘Tonight Is the night’ en ‘Where Is the love’ uit 1974 en ‘No pain, (no gain)’ uit 1988. Ze begon haar zangcarrière met een optreden met de Echoes of Joy, de gospelgroep van haar familie in Miami.\n\nOp vijftienjarige leeftijd bracht ze haar eerste soloalbum My First Time Around uit en had ze haar eerste Top 40-nummer, ‘Girls can’t do what the guys do’. Enkele jaren daarna verscheen haar grootste hit ‘Clean up woman’.\n\nEerste platenlabel door vrouw\n\nVoor ‘Where is the love’ sleepte ze in 1974 een Grammy Award in de wacht. Ook lanceerde ze in de jaren tachtig haar eigen onafhankelijke platenlabel. Het was de eerste keer dat een vrouwelijke artiest dat deed. De jongere generatie kent haar mogelijk uit de realityserie Making the band waarin ze een van de zangcoaches was.\n\nTwee dagen geleden riep zangeres Chaka Khan haar volgers nog op om voor Wright te bidden, daaruit was af te leiden dat er iets mis was met haar gezondheid.",Soullegende Betty Wright (66) overleden,nl
8156,"De horeca is een van de meest getroffen sectoren, maar toch zijn er ook nu nog starters in de sector.\n\nOveral zijn bedrijven in besparingsmodus om de coronastorm te kunnen doorstaan. 'Maar er is nog hoop om deze kaap te ronden', klinkt het bij de hr-dienstverlener Acerta.\n\nBij het hr-dienstenbedrijf SD Worx kloppen ondernemers en managers aan met vragen over de coronacrisis. 'Eerst over tijdelijke werkloosheid, nu over besparingen', zegt Jan Vanthournout, senior legal manager bij SD Worx.\n\n'Een aantal bedrijven geeft wel aan dat de kostenbesparingen een zaak van leven of dood zijn', zegt Vanthournout. 'Bij bedrijven waar het al langer moeilijk gaat, treedt de coronacrisis op als katalysator.'\n\nEr zijn nog mogelijkheden in de Belgische koterij van uitzonderingen. Een retailbedrijf kan misschien in aanmerking komen voor de subsidie op ploegenarbeid. Jan Vanthournout Senior legal manager SD Worx\n\nAls extra maatregelen nodig zijn, zoals de Nationale Bank waarschuwt, moet dat maatwerk worden. 'Een algemene aanpak zou tot verkeerde resultaten leiden', zegt Vanthournout. Hij raadt bedrijven ook aan op zoek te gaan naar de vele al bestaande mogelijkheden in de 'Belgische koterij'. 'Zo kan een retailbedrijf dat de organisatie heeft aangepast nu misschien in aanmerking komen voor de subsidie op ploegenarbeid.'\n\nBij sectorgenoot Acerta zag Kathelijne Verboomen van het kenniscentrum de kostenbesparingen ook bovendrijven in een recente enquête. 'Er ligt een grote focus op alle mogelijke kostenbesparingen. Ook op personeel, maar er wordt gezocht naar alternatieven voor ontslagen. Er is nog hoop om deze kaap te ronden en veiliger waters te bereiken.' Maar dat is een algemeen beeld over alle sectoren heen, erkent ze. 'In de horeca zal het beeld veel somberder zijn.'\n\nInvesteringsgoederen\n\nJan Oosterlinck, partner van de accountantsorganisatie BDO, ziet vooral donkere wolken hangen boven de bedrijven uit de projectbusiness en de fabrikanten van investeringsgoederen, die afhankelijk zijn van grote beslissingen van andere bedrijven.\n\nBij de accountant komen nog niet veel vragen over mogelijke faillissementen binnen. 'Maar dat zal de komende weken en maanden wel gebeuren als de plannen voor de tweede jaarhelft gemaakt worden', vreest Oosterlinck. 'Komt het herstel in de vorm van een V, een W of een langgerekte W? Niemand weet het.'\n\n'Bedrijven die solide waren voor de crisis zullen de banken wel kunnen overtuigen, maar bij wie al in een moeilijke positie zat, kan dat leiden tot een herstructurering of een faillissement. De vraag is of hun businessmodel sterk genoeg is om de banken en de aandeelhouders te overtuigen te blijven financieren.'",'Kostenbesparingen zijn zaak van leven of dood',nl
8157,Redacteur Bas van der Hout overloopt tijdens de coronacrisis in een wekelijkse vlog wat volgens hem hét beursnieuws van de week is.,"'Spring niet op elk wondervaccin' | Bull, Bear & Bas",nl
8158,"Brantano is het hoofdmerk van de FNG-groep, dat onder meer ook de ketens Fred & Ginger, CKS en Miss Etam omvat.\n\nDe FSMA heeft vragen bij bepaalde overnames én over de jaarrekening van FNG, de modeketen boven Brantano en co. FNG kan de impact van de coronacrisis nog niet becijferen, maar stelt dat de financiële impact 'aanzienlijk' zal zijn.\n\nDe notering van FNG werd maandagmorgen opgeschort. Gezien de alarmerende berichten over de financiële gezondheid van het bedrijf (zie hieronder), was het voor beleggers bang afwachten met welk nieuws de modeketen naar buiten zou komen.\n\nEnerzijds probeert FNG het effect van de coronacrisis te becijferen. Maar dat blijkt niet evident. 'Ondanks de heropening van de winkels vanaf 11 mei kan FNG de concrete gevolgen nog niet volledig inschatten', luidt het in een persbericht. 'Maar de financiële impact zal aanzienlijk zijn.' Net als andere retailers moest de modeketen het grootste deel van haar winkels (Brantano en Fred & Ginger onder meer) sluiten tijdens de wekenlange lockdown. Dat leidde tot fors inkomstenverlies.\n\nBeurswaakhond\n\nAnderzijds eist de beurswaakhond FSMA meer uitleg van het bedrijf, zowel over zijn jaarrekening over het boekjaar 2018 als over bepaalde transacties die het bedrijf dat jaar realiseerde. De FSMA heeft al sinds vorig jaar vragen bij de door FNG verstrekte informatie.\n\nOver welke transacties het precies gaat, is niet bekend. FNG haalde dat jaar vers kapitaal op in het kader van zijn notering op Euronext Brussel, gaf in de zomer voor 10 miljoen euro obligaties uit in het kader van een langetermijnprogramma van 100 miljoen, ging een bankfinanciering aan van 240 miljoen euro en besliste een obligatielening vervroegd terug te betalen. Het nam eind 2018 ook de Nederlandse schoenenproducent Henkelman over.\n\nFNG - Belgische modegroep die kleding verkoopt in haar eigen (web)winkels in België, Nederland en Scandinavië. Ze is via externe winkels ook actief in onder andere Duitsland en Spanje. - Bekend van de ketens Brantano, CKS, Miss Etam, Ellos (Scandinavië) en Fred & Ginger. - In 2003 opgericht door Dieter Penninckx, Anja Maes en Manu Bracke. Zij controleren 44 procent van het bedrijf. Omzet*: 781,5 miljoen euro. Aangepaste brutobedrijfswinst (ebitda)*: 79,3 miljoen euro. * Geconsolideerde pro-forma cijfers van FNG en Ellos op 30 juni 2019.\n\nMomenteel beschikt FNG naar eigen zeggen niet over de informatie die de FSMA vraagt. De notering van het aandeel zal opgeschort blijven zolang de beurswaakhond die antwoorden niet gekregen heeft. FNG hoopt volgende week over de gevraagde informatie te beschikken.\n\nRevisor Mazars keurde de jaarrekening van 2018 van FNG zonder voorbehoud goed. Maar hij 'vestigde de aandacht' op enkele elementen uit de balans, waaronder een transactie met betrekking tot een extern handelsfonds (voornamelijk voorraden), de goodwill op FNG's balans (de meerprijs die bij overnames bovenop de boekwaarde wordt betaald) en de immateriële activa. De analyse die FNG over die twee laatste elementen uitvoerde 'bevatten elementen van beoordeling die inherent onzekerheden bevatten', luidt het.\n\nToekomst\n\nDe modegroep is parallel bezig met 'een grondige analyse van haar cijfers en activiteiten' en wil op die basis een 'realistisch' toekomstplan uitwerken.\n\nDat er winkels sluiten, staat vast. In Nederland sluit de modegroep 50 winkels. En ze zou bezig zijn met gelijkaardige plannen voor België. De coronacrisis zal die enkel maar versnellen. Allicht zijn ook nog diepere maatregelen nodig. ING zegt dat een kapitaalverhoging onafwendbaar is. Het valt ook niet uit te sluiten dat bedrijfsonderdelen worden verkocht. Maar of dat in de huidige marktomstandigheden veel kan opleveren is maar de vraag.\n\n'De komende zes tot twaalf maanden wordt duidelijk of het bedrijf overleeft', zei een bron vorige week.\n\nOpgeschrikt\n\nTwee gebeurtenissen schrikten de FNG-beleggers de voorbije week op. Vorige zondag meldde FNG dat Dieter Penninckx niet langer CEO was. Hij kampt met gezondheidsproblemen. Operationeel directeur Manu Bracke volgde hem op.\n\n's Anderendaags bleek uit oproepingen voor obligatiehouders dat de modeketen de eerstvolgende rentebetaling op haar schulden met een jaar wou uitstellen en aan diezelfde obligatiehouders vroeg om pas in 2024 in plaats van volgend jaar hun inleg terug te mogen betalen. Die vergadering is volgende week gepland. Dat - en het feit dat FNG met een torenhoge schuldenberg van meer dan 400 miljoen euro zit opgezadeld - deed twijfels rijzen over de overlevingskansen van FNG, die als retailer heel wat klappen kreeg door de coronacrisis.",Beurswaakhond legt FNG op de rooster,nl
8159,"Bernd Storck, afgelopen seizoen de coach van Cercle Brugge, heeft een nieuwe uitdaging in Slovakije gevonden. De 57-jarige Duitser gaat er DAC Dunajska Streda trainen. Zijn nieuwe club maakte het nieuws donderdag bekend. Storck tekende voor twee jaar.\n\nBernd Storck arriveerde in oktober bij Cercle en wist de vereniging voor degradatie te behoeden. Het seizoen voordien deed hij dat ook voor Moeskroen.\n\nDit seizoen beëindigde DAC de reguliere competitie op de derde plaats. De play-offs konden wegens de coronapandemie nog niet van start gaan.",Ex-Cercletrainer Bernd Storck vindt club in Slovakije en wordt voorgesteld met video met Belgische beelden,nl
8160,"Met 434 punten kroont IJsland zich tot winnaar van Eurostream 2020, de virtuele vervanger van het Eurovisiesongfestival.\n\nThink about things van Daði og Gagnamagnið werd door het publiek en de professionele jury benoemd tot winnaar van Eurostream. Opvolger Litouwen scoorde 303 punten, Rusland 287. Release me van Hooverphonic, de Belgische inzending, landde als vijfde met 278 punten.\n\nWe have a WINNER! Iceland has won #Eurostream2020! ???? pic.twitter.com/3QoQMA6EZv — Eurostream 2020 (@eurostream2020) May 9, 2020\n\nDe finale gisteravond duurde twee uur en toonde fragmenten van de 26 liedjes die zich plaatsten in de twee halve finales, die eveneens online werden uitgezonden. De twee Belgische vakjuryleden waren André Vermeulen, journalist en voormalig Eurovisie-commentator, en Sam Jaspers, Ultratop-directeur en reeds jurylid in de editie van 2010.\n\nNormaal gezien ging het festival volgende week door in Rotterdam. De halve finale stond gepland op dinsdag 12 mei. Door de coronapandemie kon dat massa-evenement niet plaatsvinden. Fanclubs en websites over het Eurovisiesongfestival werkten samen om een online versie van het muziekfestival op te zetten.","IJsland wint virtueel Eurovisiesongfestival, België eindigt vijfde",nl
8161,"Moderna schiet 4 procent hoger door een uitspraak van Anthony Fauci, een wetenschappelijke topadviseur van de Amerikaanse president Donald Trump. Fauci zei donderdag in een interview met de Amerikaanse nieuwszender CNN dat hij 'voorzichtig optimistisch' is over het mogelijke coronavaccin van het biotechbedrijf uit de VS. 'Hoewel het aantal onderzochte patiënten laag was, zagen we bij acht patiënten antilichamen bij een redelijke dosis. Daardoor is er een kans dat het vaccin beschermend kan werken bij grotere groepen mensen. Er zijn een paar belangrijke hordes genomen op het gebied van vaccinontwikkeling en daarom ben ik enigszins optimistisch.'",Banken zetten Bel20 op groen,nl
8162,"Elise Vanaudenhove, ceo van Euro Shoe: 'We waren het tij aan het keren. Tot corona toesloeg.’\n\nDe schoenen- en kledingwinkel Bristol opent maandag opnieuw de deuren. ‘Onderhandelen met de banken was een processie van Echternach’, zegt CEO Elise Vanaudenhove.\n\n‘Natuurlijk gaan we de coronacrisis overleven’, zegt Elise Vanaudenhove monter en ze lacht uitbundig. ‘Maar we gaan wel een fles champagne drinken als we straks van de banken een overbruggingskrediet krijgen.’\n\n\n\nVanaudenhove (52) kwam in 2017 samen met haar oom aan het roer van Euro Shoe, het moederbedrijf van Bristol. Sinds eind 2018 is ze CEO. Met een omzet van 253 miljoen en 250 winkels - gelijk verdeeld over België en Nederland - is het vroegere Shoe Discount, samen met JBC, ZEB en Torfs, een van de grote Belgische familiale retailketens. Maar de afgelopen jaren verliepen niet zoals het moest. De keten boekte verlies en het herstructureringsplan van ex-Brantano-man Kurt Moons, die 100 extra winkels wilde openen, mislukte.\n\nMoons werd de laan uitgestuurd en de familie - Bristol is voor 100 procent een familiebedrijf - besliste het operationele roer weer over te nemen. Bristol werkt aan de sluiting van 25 onrendabele winkels. ‘We waren het tij aan het keren’, zegt Vanaudenhove. ‘Tot corona toesloeg.’\n\nVanaudenhove omschrijft de afgelopen weken als ‘heftig’. ‘Nog voor de lockdown werd iemand ziek in ons distributiecentrum in Beringen. Alles werd stilgelegd, iedereen werd naar huis gestuurd. We zaten onmiddellijk in coronamodus, al bleek nadien dat die persoon geen Covid had.’\n\nIk kom heel goed overeen met mijn ego. We hebben geen issues met elkaar. Daar heb ik heel hard aan gewerkt.\n\n‘Toen moesten onze winkels in België dicht en moesten we onze goederenstroom stilleggen. Niet evident. Wekelijks komen hier in de piek 30 zeecontainers nokvol schoenen en kledij toe. Jaarlijks verkopen we 7 miljoen paar schoenen. We bouwden onze onlineverkoop uit en stukje bij beetje stuurden we bij. Toen kwamen er liquiditeitsproblemen. We verloren meer dan 4 miljoen euro per week en hadden nauwelijks inkomsten. Dan gaat het snel (lacht). We stopten alle betalingen, zetten geld opzij voor de lonen en begonnen onderhandelingen met leveranciers en winkelverhuurders. Dat verliep gelukkig constructief’.\n\n\n\nLiquiditeitsprobleem\n\nMinder constructief waren de onderhandelingen met de banken. ‘Je denkt oké, geen probleem, de overheid stelt zich voor 50 miljard euro garant. Niet dus. Het werd een processie van Echternach’, zegt ze. ‘We maakten een liquiditeitsplan maar de banken stelden gigantische voorwaarden. We moesten altijd opnieuw documenten invullen. We voldoen nu aan de voorwaarden, onze bankconvenanten zijn in orde, maar we hebben nog altijd geen groen licht voor een overbruggingskrediet. Dat is enorm frustrerend.’\n\nGelukkig mochten de Nederlandse winkels open blijven en kwam er na enkele weken weer cash binnen. De online verkoop explodeerde. Nederland, goed voor de helft van de groepsomzet, zit weer aan 85 procent van zijn normale omzet. ‘Ons liquiditeitsprobleem is iets minder urgent’, zegt Vanaudenhove. ‘Maar straks moeten we onze wintercollectie en winkelhuur betalen en hebben we wel een overbrugging nodig.’\n\n'Ik heb de indruk dat de kredietcomités van de banken de procedures rekken en kijken wat gaat gebeuren. We zijn een retailbedrijf. We liggen niet in de bovenste schuif (lacht). We zijn niet de enige die met bankproblemen kampen. Kijk naar FNG. In hun schoenen wil ik niet staan. Ze hebben zwaar gegokt. Spijtig voor hen, maar als je risico’s neemt, kan het fout gaan.’\n\n\n\nAngstaanvallen\n\nIs ze nooit in paniek geweest? (verheft haar stem) ‘Natuurlijk! Als je in die omstandigheden niet af en toe in paniek raakt, scheelt er iets aan je. Ik had regelmatig angstaanvallen. Maar ik weet hoe ik daar door moet komen. Yoga en meditatie hebben me geleerd te relativeren. Piekeren heeft geen zin. Maar af en toe slaat de schrik me om het hart. Natuurlijk. Hier werken 1.500 mensen. Dat is een enorme verantwoordelijkheid’.\n\n\n\nVanaudenhove studeerde af als handelsingenieur maar beslist 20 jaar geleden, na een korte periode bij het familiebedrijf, andere oorden op te zoeken. Ze startte een reclamebureau, runde met haar man een B&B in Beverlo, en gaf yoga en pilateslessen. In 2016 vroeg de familie haar terug bij Bristol te komen. ‘Ik kon het snelst instappen. Ik was al bestuurder, kende het bedrijf en de cultuur en was door de omstandigheden - ik zeg dat niet om te stoefen - gewoon the right woman in the right place. Ik moet u niet vertellen dat mijn leven aangrijpend is veranderd.’ (lacht hartelijk)\n\nZe noemt zich een atypische CEO. ‘Althans dat is wat men mij vertelt. Ik zou niet weten wat een typische CEO is.’ Dat heeft volgens haar te maken met haar speciaal parcours. ‘Ik kom heel goed overeen met mijn ego. We hebben geen issues met elkaar. Daar heb ik heel hard aan gewerkt. Hiërarchie en status interesseren me niet. Mijn enige doel is het bedrijf weer doen bloeien. Dat is het liefste wat ik doe.’\n\nMensen die onze winkel niet kennen, denken dat we rommel verkopen. Dat is onze eigen dikke schuld. Elise Vanaudenhove CEO Euro Shoe\n\n‘Ik heb lang als personal coach gewerkt en dat helpt me. Ik kan mensen meesleuren en oppeppen. Als je dat als CEO niet kan, is het moeilijk. Mensen hebben absoluut leiding nodig. Je moet ze kunnen geruststellen. Ze mogen de moed niet verliezen. Ook mijn diploma handelsingenieur helpt. Ik kom niet totaal uit de lucht gevallen (lacht).’\n\nMaandag gaan de Belgische winkels opnieuw open. Een stormloop verwacht ze niet. ‘Veel mensen zijn nog bang. We hebben het voordeel dat veel van onze winkels in de periferie liggen en een parking hebben. Als er een te lange rij staat, keer je gewoon terug naar huis.’\n\nMaar Bristol denkt met zijn schoenen van 24,99 euro (zelfs 14 euro) in een goed prijssegment te zitten om de klanten opnieuw naar de winkels te lokken. ‘We hanteren democratische prijzen voor iedereen. We ontwikkelen en produceren 70 procent van onze schoenen zelf in fabrieken in Azië. Nu al zijn we bezig met het design van onze zomercollectie van 2021. In tegenstelling tot Torfs of Brantano, die in een hoger segment spelen, zijn we niet afhankelijk van merken. Maar onze leren schoenen van 50 en 70 euro zijn vergelijkbaar in kwaliteit. Die kwaliteit gaan we weer in the picture zetten’.\n\nBristol kampt met een perceptieprobleem, geeft Vanaudenhove toe. ‘Onze klanten zijn tevreden. Maar mensen die onze winkel niet kennen, denken dat we rommel verkopen. Dat is onze eigen dikke schuld omdat we met onze vroegere naam Shoe Discount te lang op prijs communiceerden. Nu maken we reclame voor onze kwaliteitsvolle leren (kinder)schoenen en dat werkt. Maar perceptie veranderen is moeilijk.’\n\n\n\nBristoliennes\n\nDe coronacrisis biedt ook kansen, zegt ze. ‘In een crisis ben je verplicht sterk te focussen. Vergelijk het met een situatie waarbij je kind in gevaar is. Dan doe je dingen waarvan je achteraf zegt: hoe heb ik dat voor elkaar gekregen. We zijn even van slag geweest, bevonden ons in overlevingsmodus. Nu kijken we rond hoe we het gaan aanpakken. Als we alleen al de stijging van de online verkoop in België houden, gaan we enorm vooruit.’\n\n\n\nSchermvullende weergave ©Debby Termonia\n\n‘Wij zijn ook dat soort mensen hé’, zegt ze fel. ‘We noemen ons bristoliens en bristoliennes. We zijn fixers, heel creatief. Onze Nederlandse salesmanager zegt dat retail topsport is. Dat klopt. Het helpt als je een familiebedrijf bent. Er zijn geen verborgen agenda’s. Je krijgt een enorme vechtlust. Als je die niet hebt, heb je een probleem.’\n\nVanaudenhove werkt geregeld 50 uur per week. ‘Ga je daarboven, dan gaat je productiviteit pijlsnel naar beneden. Dat is bewezen. Ik werk wel heel intensief en op het einde van de dag ben ik kapot. Dan ga ik naar huis, geef de plantjes water - ik ben een tuinfanaat - en babbel wat met mijn man. Uit je hoofd gaat het nooit helemaal weg, maar ik heb een goed evenwicht. Tegen de woensdag zit mijn hoofd vol. In het weekend werk ik in de tuin en is mijn hoofd weer leeg.’\n\nDe familie wil de geest van het bedrijf niet laten verloren gaan. Als iemand instapt, zal het niet om het even wie zijn. Het zal moeten klikken.\n\nVijf jaar geleden ging Bristol op zoek naar een investeerder. Die zoektocht is afgeblazen. ‘We zijn een honderd procent familiebedrijf. Maar dat is geen conditio sine qua non. De familie wil de geest van het bedrijf niet laten verloren gaan. Als iemand instapt, zal het niet om het even wie zijn. Het zal moeten klikken. We zijn niet op zoek. Maar we weten natuurlijk niet wat de toekomst brengt. De onzekerheid is nog nooit zo groot geweest. We gaan een gigantische economische crisis tegemoet. Veel mensen gaan hun job verliezen. Wat zal er nodig zijn? Hoe zal de consument reageren? Pas als we dat weten, zal blijken of we op zoek moeten.’\n\nBristol heeft een voldoende financiële buffer om de toekomst te overleven, zegt ze. ‘Mijn grootvader zaliger en zijn broer hebben altijd in het bedrijf geïnvesteerd. Met ons eigen vermogen kunnen we tegen een stoot. Dankzij de goede relatie met de familie kon er worden bijgetankt. Maar er mogen niet te veel klappen na elkaar komen. Komt er in het najaar een nieuwe lockdown, dan wordt het moeilijk.’\n\n\n\nStof van je afslaan\n\nEerst moet de sluiting van 25 winkels worden afgerond. De laatste gaan in het najaar dicht. ‘Dat is te lang blijven liggen. We hebben te lang geduld geoefend.’ De sluiting zadelde Bristol vorig jaar opnieuw op met een verlies, al ging het operationeel beter dan in 2018. Ook 2020 wordt een verliesjaar.\n\n\n\nIs 2021 het jaar van de heropstanding? ‘Ja. Maar ‘heropstaan’ kan ook nog pijn doen. Je moet het stof van je afslaan. Maar in 2022 staan we er opnieuw. Dat is altijd ons plan geweest. Ook voor de coronacrisis. Dat plan blijft staan als een huis. Anders wordt het niet meer plezant.’\n\n‘Hoelang ik deze job ga doen? Zolang het leuk is en ik toegevoegde waarde bied. Ondanks alles, ondanks de geweldige stress, vind ik het leuk. Ik heb me omringd met een goed team. Ik werk met een leuk product. Ik ben een vrouw en ben opgegroeid tussen de schoenen. Ik heb dus sowieso een serieuze schoenenverslaving (lacht).’\n\nBio\n\nGeboren in 1968. Gehuwd, drie kinderen.\n\nStudie: handelsingenieur (KU Leuven).\n\n1990-2004: actief in retail en marketing met eigen reclamebureau.\n\n2004-2017: opleiding gezondheidstherapeut. Runde samen met haar man een B&B en gaf yoga en pilateslessen.\n\n2016-2018: bestuurder bij Euro Shoe en verantwoordelijk voor België.\n\nDecember 2018: CEO van Euro Shoe, de moeder van Bristol.\n\n\n\n\n\nEuro Shoe Opgericht in 1950 onder de merknaam Shoe Post door de broers Albert en Omer Vanaudenhove, wier grootouders in 1925 een schoenenwinkel hadden in Diest. In 1960 veranderde de naam in Shoe Discount.\n\nIn 1991 werd Bristol en Van Woensel in Nederland overgenomen. In 2004 opende Euro Shoe een distributiecentrum in Beringen. In 2017 werden alle winkels Bristol. Bristol telt 250 schoenen- en kledingwinkels, mooi verdeeld tussen België in Nederland. Boekte in 2018 253 miljoen euro omzet en 6,2 miljoen euro verlies. De cijfers van vorig jaar zijn nog niet vrijgegeven. In België komt 70 procent van de omzet uit schoenen, in Nederland is dat fiftyfifty.\n\nStelt 1.500 mensen te werk.\n\nDe belangrijkste concurrenten zijn VanHaren, Scapino, Primark, Zara en online merken.\n\nVanaudenhove is blij met de versoepeling van de coronamaatregelen. ‘Zondag komen mijn kinderen voor Moederdag. Ik ben zo blij als iets. Door de coronacrisis vallen we terug op de essentie en dat is goed voor de mens. We waren toch een beetje doorgeschoten. Groei, groei, snel, snel en dat reflecteerde zich ook in het shoppen. Winkelen is functioneel geworden, zien we in Nederland. De funfactor is het plezier van de aankoop - niet de experience, een trend waar we gelukkig nooit aan meededen.’",‘Natuurlijk ben ik in paniek geweest',nl
8163,"Na een maandenlange onderbreking wegens de coronapandemie wordt het snookerseizoen begin juni hervat. Van maandag 1 tot donderdag 11 juni vindt volgens een nieuw format en achter gesloten deuren de Championship League plaats in de Marshall Arena in Milton Keynes.\n\nDie locatie werd gekozen omdat er de mogelijkheid is om iedereen te herbergen. Spelers, staf en officials zullen het complex niet hoeven te verlaten. Alle 128 profspelers kregen een uitnodiging in de bus, de 64 hoogst geplaatste spelers die op de uitnodiging ingaan, worden toegelaten. Dat op voorwaarde dat ze een negatieve coronatest afleggen. Topspelers als wereldkampioen Judd Trump (WS-1), Neil Robertson (WS-2), Mark Allen (WS-5) en Kyren Wilson (WS-8) zegden al toe.\n\nVan 1 tot 8 juni wordt in een eerste fase in zestien groepen van vier gespeeld. De zestien groepswinnaars spelen op 9 en 10 juni in vier groepen van vier, waarvan de vier groepswinnaars het op 11 juni in de finalegroep tegen elkaar opnemen. Alle wedstrijden gaan over vier frames. Voor elke deelnemers is er minstens 1.000 pond (1.100 euro) prijzengeld, de toernooiwinnaar strijkt 30.000 pond (33.500 euro) op. Voor de Order of Merit heeft dat geen gevolgen. Het toernooi is geen rankingtoernooi.\n\nFoto: Photo News\n\n“Geen toeval”\n\nDe spelers worden op het virus getest voor ze het complex betreden en blijven daar in afzondering tot het testresultaat bekend is. Ze spelen al hun groepswedstrijden op één dag en blijven zo lang in het complex, waar de regels van social distancing te allen tijde gehandhaafd worden. Tijdens de wedstrijden bewaren spelers en officials altijd twee meter afstand. Een handdruk voor of na de match is uiteraard uit den boze. Het materiaal wordt regelmatig ontsmet en de spelers wordt ook gevraagd regelmatig een ontsmettende handgel te gebruiken.\n\n“We zijn in het Verenigd koninkrijk de eerste grote sport die weer live op televisie gaat en daar ben ik best trots op”, verklaarde snookerbaas Barry Hearn. “Dat we de eerste zijn, is geen toeval. We hebben tijdens de lockdown hard gewerkt: naar oplossingen, innovaties en opportuniteiten gezocht, zodat we van start zouden kunnen gaan zodra dat weer toegelaten werd. Dit zijn uitdagende tijden, maar wij kijken liever naar de mogelijkheden dan naar de beperkingen. De sportwereld kan van ons leren. Qua innovatie staat snooker op de eerste rij.”","Snookerseizoen gaat op 1 juni weer van start achter gesloten deuren: “Dat we de eerste zijn, is geen toeval”",nl
8164,"Little Richard, in de jaren 50 een van de pioniers van de rock-n’-roll, is op 87-jarige leeftijd overleden. De oorzaak van zijn dood is nog onbekend.\n\nDat heeft de zoon van de muzikant, Danny Penniman, zaterdag aan het Amerikaanse tijdschrift Rolling Stone laten weten. De oorzaak van zijn dood is nog onbekend.\n\nRichard Wayne Penniman, zoals Little Richard eigenlijk heet, wordt gezien als een van de grondleggers van de rock-n'-roll-muziek. Hij maakte zijn bekendste nummers tussen 1956 en 1958. Onder meer 'Tutti Frutti', 'Good Golly Miss Molly', 'Lucille' en 'Long Tall Sally' zijn grote hits geworden. Na 1958 haalde hij nooit meer een top tien-notering in de hitlijsten.\n\nDe zanger tekende in 1951 zijn eerste contract bij een platenmaatschappij, maar brak pas echt door in 1955. Zijn grootste hits schreef hij toen hij zich verveelde tijdens zijn bijbaantje als afwasser.\n\nHoewel de grote hits na het einde van de jaren 50 uitbleven, bleef zijn invloed nog jaren doorwerken. Onder meer The Beatles en Elton John gaven meermaals aan sterk beïnvloed te zijn door de Amerikaan. 'Ik luisterde vroeger naar Little Richard en naar Jerry Lee Lewis, en dat was het zo ongeveer', zei Elton John in 1973 aan Rolling Stone. 'Nooit nog wou ik iemand anders zijn.' Behalve The Beatles coverden ook The Kinks, Creedence Clearwater Revival en Elvis Costello nummers van Little Richard.\n\nDe zelfverklaarde 'architect van de rock-n'-roll' was niet alleen muzikaal erg belangrijk. Ook zijn extravagante podiumpresence, met een grote kuif, make-up en shirts met glazen kraaltjes, effende het pad voor veel latere performers zoals Prince. 'Eigenlijk is Prince zo'n beetje de Richard van zijn generatie', zei Little Richard ooit in een talkshow. 'Ik droeg trouwens al paars voor hij dat deed.'\n\n",Rock-n’-rollpionier Little Richard op 87-jarige leeftijd overleden,nl
8165,"Het Gentse fintechbedrijf Harmoney, dat banken en verzekeraars helpt klanten te screenen en de financiële regelgeving na te leven, waagt zich met een Luxemburgse joint venture voor het eerst over de grens. Tegen het einde van dit jaar kan daar nog een deal in Frankrijk bijkomen.\n\nHarmoney zette zich vier jaar geleden in de markt als een 'beleggersdashboard' dat banken en verzekeraars helpt het beleggersprofiel van hun klanten in te schatten en hun advies daarop af te stemmen. Dat dashboard maakt nog altijd deel uit van het aanbod, maar intussen staat het Gentse technologiebedrijf banken en verzekeraars ook bij in de screening van klanten en in de opvolging van de striktere regelgeving voor de sector.\n\nEen groeimarkt, want wegens de strengere witwaswetgeving en een reeks schandalen spijkeren banken en verzekeraars hun interne controlesystemen bij. Harmoney kan als externe poortwachter volop inspelen op die trend. 'We bieden modules aan waarmee financiële spelers klanten veilig aan boord kunnen halen, maar ook toepassingen waarmee complianceafdelingen kunnen checken of klanten op sanctie- of terreurlijsten staan', zegt CEO Thomas Van Maele.\n\nVandeurzen\n\nHarmoney wilde al een tijd de grens overtrekken. Twee jaar geleden verzekerde het zich van groeikapitaal van techondernemers zoals Urbain Vandeurzen, Pieterjan Bouten en Louis Jonckheere van de Gentse softwareproducent Showpad en Jeroen Lemaire van de digitale studio In The Pocket.\n\nDoor een joint venture met de Luxemburgse fintechspeler Finologee maakt het nu zijn buitenlandse debuut. Harmoney en Finologee, dat de Payconiq-voorloper Digicash ontwikkelde, lanceren KYC Manager. Dat platform staat banken en verzekeraars toe informatie over hun klanten in te winnen, zoals de antiwitwaswetgeving vereist.\n\nNederland en Frankrijk\n\nDe timing van de deal zit goed. 'De Financial Action Task Force, een organisatie in de G7, had dit jaar rondes gepland in de Luxemburgse financiële sector om te zien of de interne controlemechanismes op punt staan. Door de coronacrisis is dat uitgesteld naar vorig jaar, maar je merkt dat de nationale toezichthouder in Luxemburg alle instellingen onder druk zet om in orde te zijn.'",Gentse 'bankenportier' Harmoney trekt naar Luxemburg,nl
8166,"De agrochemieholding Floridienne realiseerde vorig kwartaal ondanks de coronacrisis gelijkaardige financiële resultaten als vorig jaar.\n\nDat meldt Floridienne in een kwartaalupdate, zonder cijfers te geven. De tak Life Sciences zag de omzet stijgen, maar de rendabiliteit daalde wegens de hogere kosten voor de pandemie en logistieke beperkingen. In die afdeling is de Vlaamse kweker van insekten voor gewasbestuiving en -bescherming Biobest het belangrijkste bedrijf. Biobest zag de omzet verder aandikken. Ook de afdeling Enzymen groeide omdat klanten door de crisis meer voorraden wilden aanleggen. De projecten om de afdeling uit te breiden lopen door de crisis wel vertraging op als gevolg van de lockdownmaatregelen.\n\nDe afdeling gourmetvoeding wist de rendabiliteit wél te verbeteren, vooral dankzij het herstel bij enkele dochters die in moeilijkheden zaten, en ook al zakte de verkoop van zalm in bepaalde landen. De verkoop in de supermarkten compenseerde het verlies in de horeca.\n\nDe chemietak zag de verkoop toenemen. De pvc-divisie hield stand en de recyclage van batterijen nam toe.",Floridienne houdt stand in coronacrisis,nl
8167,"Als het aan de Italiaanse bondscoach Roberto Mancini ligt, wordt het voetbalseizoen in de Serie A niet meer hervat. “Het lijkt me anders nogal een chaos te worden”, zei Mancini op de betaalzender Roma TV. “Als bondscoach hoop ik dat ze het seizoen nu beëindigen, zodat we in alle rust weer opnieuw kunnen beginnen.”\n\nDe voetbalcompetitie ligt ook in het door het coronavirus zwaar getroffen Italië al sinds begin maart stil. Na een pauze van drie maanden willen de clubs in juni het seizoen hervatten, terwijl de Italiaanse voetbalbond heeft verklaard een uitloop tot uiterlijk 20 augustus acceptabel te vinden. Zo kan in september weer worden begonnen met de volgende jaargang.\n\nEen slecht idee, vindt Mancini. “De wedstrijden zullen elkaar dan te snel opvolgen. Ik weet niet of de spelers aan het einde van het volgende seizoen nog in goede conditie zijn”, aldus de bondscoach, die al denkt aan het EK van 2021.\n\nIn Italië zijn nog twaalf speeldagen af te werken. Donderdag wordt mogelijk beslist of dat zal gebeuren.",Italiaanse bondscoach Roberto Mancini wil einde van Serie A: “Het lijkt me anders nogal een chaos te worden”,nl
8168,"Maandag opent de schoenen- en kledingwinkel Bristol opnieuw zijn deuren. 'Onderhandelen met de banken was een processie van Echternach'.\n\n'Natuurlijk gaan we de coronacrisis overleven', zegt ceo Elise Vanaudenhove van Bristol monter en ze lacht uitbundig. 'Maar we gaan wel een fles champagne drinken als we straks van de banken een overbruggingskrediet krijgen.'\n\nVanaudenhove (52) kwam in 2017 samen met haar oom aan het roer van Euro Shoe, het moederbedrijf van Bristol. Sinds eind 2018 is ze ceo. Met een omzet van 253 miljoen en 250 winkels - gelijk verdeeld over België en Nederland - is het vroegere Shoe Discount samen met JBC, ZEB en Torfs, een van de grote Belgische familiale retailketens. Maar de afgelopen jaren verliepen niet zoals het moest. De keten boekte verlies en het herstructureringsplan van ex-Brantano-man Kurt Moons - die 100 extra winkels wilde openen - mislukte. Moons werd de laan uitgestuurd en de familie - Bristol is een 100 procent familiebedrijf - besliste het operationele roer terug over te nemen. Bristol werkt momenteel aan de sluiting van 25 onrendabele winkels. 'We waren het tij aan het keren', zegt Vanaudenhove. 'Tot corona toesloeg'.\n\n'Ik kom heel goed overeen met mijn ego. We hebben geen issues met elkaar. Daar heb ik heel hard aan gewerkt'. Elise Vanaudenhove Ceo Euro Shoe\n\nVanaudenhove omschrijft de afgelopen weken als 'heftig'. 'Nog voor de lockdown werd iemand ziek in ons distributiecentrum in Beringen. Alles werd stilgelegd, iedereen werd naar huis gestuurd. We zaten onmiddellijk in coronamodus, al bleek nadien dat die persoon geen covid had. Toen moesten onze winkels in België dicht en moesten we onze goederenstroom stilleggen. Niet evident. Wekelijks komen hier in de piek 30 zeecontainers nokvol schoenen en kledij toe. Jaarlijks verkopen we 7 miljoen paar schoenen. We bouwden onze onlineverkoop uit en stukje bij beetje stuurden we bij. Toen kwamen er liquiditeitsproblemen. We verloren meer dan 4 miljoen euro per week en hadden nauwelijks inkomsten. Dan gaat het snel (lacht). We stopten alle betalingen, zetten geld opzij voor de lonen en startten onderhandelingen met leveranciers en winkelverhuurders. Dat verliep gelukkig verliep constructief'.\n\nEchternach\n\nMinder constructief waren de onderhandelingen met de banken. 'Je denkt ok, geen probleem, de overheid stelt zich voor 50 miljard euro garant. Niet dus. Het werd een processie van Echternach', zegt ze. 'We maakten een liquiditeitsplan maar de banken stelden gigantische voorwaarden. We moesten altijd opnieuw nieuwe documenten invullen. We voldoen nu aan de voorwaarden, onze bankconvenanten zijn in orde, maar we hebben nog altijd geen groen licht voor een overbruggingskrediet. Dat is enorm frustrerend'.\n\nGelukkig mochten de Nederlandse winkels open blijven en kwam er na enkele weken terug cash binnen. De online verkoop explodeerde. Nederland - goed voor de helft van de groepsomzet - is nu terug op 85 procent van zijn normale omzet. 'Ons liquiditeitsprobleem is iets minder urgent', zegt Vanaudenhove. 'Maar straks moeten we onze wintercollectie en winkelhuur betalen en hebben we wel een overbrugging nodig. Ik heb de indruk dat de kredietcomités van de banken de procedures rekken en kijken wat er gaat gebeuren. We zijn een retailbedrijf. We liggen niet in de bovenste schuif (lacht). We zijn niet de enige die met bankproblemen kampen. Kijk naar FNG. In hun schoenen wil ik niet staan. Ze hebben zwaar gegokt, spijtig voor hen, maar als je risico's neemt, kan het fout gaan'.\n\n'Mensen die onze winkel niet kennen, denken dat we rommel verkopen. Dat is onze eigen dikke schuld.' Elise Vanaudenhove Ceo Euro Shoe\n\nNooit in paniek geweest? (verheft haar stem) 'Natuurlijk! Als je in die omstandigheden niet af en toe in paniek raakt, scheelt er iets aan je. Ik had regelmatig angstaanvallen. Maar ik weet hoe ik daar door moet komen. Yoga en meditatie hebben me geleerd te relativeren. Piekeren heeft geen zin. Maar af en toe slaat de schrik me om het hart. Natuurlijk. Hier werken 1.500 mensen. Dat is een enorme verantwoordelijkheid'.\n\nPilates\n\nVanaudenhove studeerde af als handelsingenieur maar beslist 20 jaar geleden, na een korte periode bij het familiebedrijf, andere oorden op te zoeken. Ze startte een reclamebureau, runde met haar man een B&B in Beverlo en gaf yoga en pilateslessen. In 2016 vroeg de familie haar terug bij Bristol te komen. 'Ik kon het snelst instappen. Ik was al bestuurder, kende het bedrijf en de cultuur en was door de omstandigheden - ik zeg dat niet om te stoefen - gewoon the right woman on the right place'. Ik moet u niet vertellen dat mijn leven aangrijpend is veranderd.'(lacht hartelijk)\n\nZe noemt zich een atypische ceo. 'Althans dat is wat men mij vertelt. Ik zou niet weten wat een typische ceo is'. Dat heeft volgens haar te maken met haar speciaal parcours. 'Ik kom heel goed overeen met mijn ego. We hebben geen issues met elkaar. Daar heb ik heel hard aan gewerkt. Hiërarchie en status interesseren me niet. Mijn enige doel is het bedrijf terug doen bloeien. Dat is het liefste wat ik doe. Ik heb lang als personal coach gewerkt en dat helpt me. Ik kan mensen meesleuren en oppeppen. Als je dat als ceo niet kan, is het moeilijk. Mensen hebben absoluut leiding nodig. Je moet ze kunnen geruststellen. Ze mogen de moed niet verliezen. Ook mijn diploma handelsingenieur helpt. Ik kom niet totaal uit de lucht gevallen (lacht).\n\nMaandag gaan de Belgische winkels opnieuw open. Een stormloop verwacht ze niet. 'Veel mensen zijn nog bang. We hebben het voordeel dat veel van onze winkels in de periferie liggen en een parking hebben. Als er een te lange rij staat, keer je gewoon terug naar huis'.\n\nDe onderhandelingen met de banken over een overbruggingskrediet waren een processie van Echternach' Elise Vanaudenhove Ceo Euro Shoe\n\nBristol zit met zijn schoenen van 24,99 euro (zelfs 14 euro) volgens haar in een goed segment. 'We hanteren democratische prijzen voor iedereen. We ontwikkelen en produceren 70 procent van onze schoenen zelf in fabrieken in Azië. Nu al zijn we bezig met het design van onze zomercollectie van 2021. Wij zijn niet zoals Torfs of Brantano - die in een hoger segment spelen - afhankelijk van merken. Maar onze leren schoenen van 50 en 70 euro zijn wel vergelijkbaar in kwaliteit. Die kwaliteit gaan we terug in de picture zetten'.\n\nBristoliennes\n\nBristol kampt met een perceptieprobleem, geeft Vandenaudenhove toe. 'Onze klanten zijn tevreden. Maar mensen die onze winkel niet kennen, denken dat we rommel verkopen. Dat is onze eigen dikke schuld omdat we met onze vroegere naam Shoe Discount te lang op prijs communiceerden. Nu maken we reclame voor onze kwaliteitsvolle leren (kinder)schoenen en dat werkt. Maar perceptie veranderen is moeilijk'.\n\nDe coronacrisis biedt ook kansen, zegt ze. 'In een crisis ben je verplicht sterk te focussen. Vergelijk het met een situatie waarbij je kind in gevaar is. Dan doe je dingen waarvan je achteraf zegt: hoe heb ik dat voor mekaar gekregen. We zijn even van slag geweest, bevonden ons in overlevingsmodus. Nu kijken we rond hoe we het gaan aanpakken. Als we alleen al de stijging van de online verkoop in België houden, gaan we enorm vooruit'.\n\n'Wij zijn ook dat soort mensen hé', zegt ze fel. 'We noemen ons Bristoliens en Bristoliennes. We zijn fixers, heel creatief. Onze Nederlandse salesmanager zegt dat retail topsport is. Dat klopt. Het helpt als je een familiebedrijf bent. Er zijn geen verborgen agenda's. Je krijgt een enorme vechtlust. Als je die niet hebt, heb je een probleem'.\n\nEuro Shoe Opgericht in 1950 onder de merknaam Shoe Post door de broers Albert en Omer Vanaudenhove wiens grootouders in 1925 een schoenenwinkel hadden in Diest. In 1960 veranderde de naam in Shoe Discount. In 1991 werd Bristol en Van Woensel in Nederland overgenomen. in 2004 wordt een distributiecentrum geopend in Beringen. In 2017 worden alle winkels Bristol. Bristol telt nu 250 schoenen- en kledingwinkels, mooi verdeeld tussen België in Nederland. Boekte in 2018 253 miljoen euro omzet en 6,2 miljoen euro verlies. De cijfers van vorig jaar zijn nog niet vrijgegeven. In België komt 70 procent van de omzet uit schoenen, in Nederland is dat 50/50. Stelt 1.500 mensen te werk. Belangrijkste concurrenten: VanHaren, Scapino, Primark, Zara, online.\n\nVanaudenhove werkt geregeld 50 uur per week. 'Ga je daarboven, dan gaat je productiviteit pijlsnel naar beneden. Dat is bewezen. Ik werk wel heel intensief en op het einde van de dag ben ik kapot. Dan ga ik naar huis, geef de plantjes water - ik ben een tuinfanaat - en babbel wat met mijn man. Maar uit je hoofd gaat het nooit helemaal weg. Maar ik heb een heel goed evenwicht. Tegen de woensdag zit mijn hoofd vol. In het weekend werk ik in de tuin en is mijn hoofd terug leeg'.\n\nSchoenenverslaving\n\nVijf jaar geleden ging Bristol op zoek naar een investeerder. Die zoektocht is afgeblazen. 'We zijn een honderd procent familiebedrijf. Maar dat is geen conditio sine qua no. De familie wil de geest van het bedrijf niet laten verloren gaan. Als iemand instapt, zal het niet om het even wie zijn. Het zal moeten klikken. We zijn niet op zoek. Maar we weten natuurlijk niet wat de toekomst brengt. De onzekerheid is nog nooit zo groot geweest. We gaan een gigantische economische crisis tegemoet. Veel mensen gaan hun job verliezen. Wat zal er nodig zijn? Hoe zal de consument reageren? Pas als we dat weten, zal blijken of we op zoek moeten'.\n\nBristol heeft gelukkig een voldoende financiële buffer, zegt ze. 'Mijn grootvader zaliger en zijn broer hebben altijd in het bedrijf geïnvesteerd. Met ons eigen vermogen kunnen we tegen een stoot. Dank zij de goede relatie met de familie, kon er worden bijgetankt. Maar er mogen niet te veel klappen na elkaar komen. Komt er in het najaar een nieuwe lockdown, dan wordt het moeilijk.'\n\nEerst moet de sluiting van 25 winkels worden afgerond. De laatste gaan in het najaar dicht. 'Dat is te lang blijven liggen. We hebben te lang geduld uitgeoefend'. De sluiting zadelde Bristol vorig jaar opnieuw op met een verlies, al ging het operationeel beter dan in 2018. Ook 2020 wordt een verliesjaar.\n\nIs 2021 het jaar van de heropstanding? 'Ja. Maar 'heropstaan' kan ook nog pijn doen. Je moet het stof van je afslaan. Maar in 2022 staan we er opnieuw. Dat is altijd ons plan geweest. Ook voor de corona-crisis. Dat plan blijft staan als een huis. Anders wordt het niet meer plezant. Dat hebben we het niet goed gedaan'.\n\nElise Vanaudenhove Geboren in 1968 Gehuwd, drie kinderen Studie: handelsingenieur (KULeuven) 1990-2004: actief in retail en marketing et eigen reclamebureau 2004-2017: opleiding gezondheidstherapeut, runde samen met haar man een B&B en gaf yoga en pilateslessen 2016-2018: bestuurder bij Euro Shoe en verantwoordelijk voor België December 2018: ceo van Euro Shoe, moeder van Bristol\n\n'Hoe lang ik deze job ga doen? Zolang het leuk is en ik toegevoegde waarde bied. Ondanks alles, ondanks de geweldige stress, vind ik het leuk. Ik heb me omringd met een goed team. Ik werk met een leuk product. Ik ben een vrouw en opgegroeid tussen de schoenen. Ik heb dus sowieso een serieuze schoenenverslaving (lacht)'.",'Natuurlijk ben ik in paniek geweest',nl
8169,"Op 10 juli brengt Netflix de actiefilm The Old Guard uit met Matthias Schoenaerts en Charlize Theron.\n\nTheron vertolkt de rol van de leider van een geheime groep onsterfelijke huurlingen. Ze kunnen zichzelf genezen en wenden die gave al eeuwenlang aan om de wereld te beschermen.\n\nHun discrete operaties komen evenwel aan het licht wanneer ze naar Afrika trekken om daar ontvoerde schoolkinderen te redden. Plots ziet de groep zich genoodzaakt zichzelf te redden en ervoor te zorgen dat hun bijzondere gaven niet worden misbruikt.\n\nIn de film, die in Zuid-Soedan wordt gesitueerd, speelt naast Schoenaerts en Theron ook Chiwetel Ejiofor uit 12 Years a Slave mee. (jdr)",Matthias Schoenaerts komt in actie met Charlize Theron,nl
8170,"De coronacrisis woog in het eerste kwartaal al voor 89 miljoen euro op de resultaten en zal Ageas ook de rest van het jaar parten spelen, zegt de verzekeraar. Dat Ageas alsnog met een hogere nettowinst over de eerste drie maanden van het jaar uitpakt, is alleen te danken aan een eenmalige meevaller.\n\nAgeas-topman Bart De Smet had in februari, bij de publicatie van de jaarcijfers, al gewaarschuwd dat de turbulentie op de beurzen door de coronacrisis op de resultaten zou wegen. In haar kwartaalupdate kleeft de groep boven Belgiës grootste verzekeraar AG Insurance nu ook een bedrag op de coronaschade.\n\n113 miljoen Nettowinst Ageas' verzekeringsactiviteiten waren in het eerste kwartaal goed voor een nettowinst van 113 miljoen euro. Dat is ruim de helft van wat de groep in dezelfde periode vorig jaar kon voorleggen.\n\nOver de eerste drie maanden van het jaar leverden de verzekeringsactiviteiten van Ageas een nettowinst op van 113 miljoen euro. Dat is meer dan de 90 miljoen euro waar analisten gemiddeld op hadden gerekend. Maar het blijft minder dan de helft van de 258 miljoen euro die de verzekeraar in dezelfde periode vorig jaar boekte.\n\nCoronacrash op de beurzen\n\nDie terugval is in grote mate te wijten aan de coronacrash op de financiële markten. In de Belgische en Aziatische levensverzekeringstak moest Ageas daardoor waardeverminderingen boeken op zijn aandelenportefeuille. Als gevolg daarvan viel de nettowinst van de tak levensverzekeringen terug tot 89 miljoen euro, 60 procent minder dan in het eerste kwartaal van 2019. De stormen van begin dit jaar wogen dan weer op de tak schadeverzekeringen, waar de winst met een derde terugviel tot 24 miljoen euro.\n\nWe hebben de financiële crisis meegemaakt, de eurocrisis, de brexit. Wat we nu meemaken, is zwaarder dan al die crisissen samen. Bart De Smet CEO Ageas\n\n'De grootste oorzaak van de lagere cijfers ligt dus bij de daling van onze financiële resultaten', stelt De Smet vast. ‘Als je daar abstractie van maakt, merk je dat we op onderliggend niveau ongeveer hetzelfde hebben gepresteerd als in het eerste kwartaal van vorig jaar. Ook onze solvabiliteit is ondanks de crisis erg stabiel gebleven.’\n\nDe nettowinst op groepsniveau, een cijfer waarin ook een hele reeks elementen worden opgenomen die eigenlijk niks met Ageas’ verzekeringsactiviteiten hebben te maken, bleek wel fors hoger uit te vallen. Ageas boekte hier een nettowinst van 452 miljoen euro, terwijl dat een jaar eerder nog 251 miljoen euro was. Die winstsprong is vooral te danken aan de terugkoopactie die Ageas eind vorig jaar organiseerde rond een pakket eeuwigdurende obligaties die de verzekeraar nog meezeulde uit zijn Fortis-verleden. Die had een positieve impact van 310 miljoen euro op de cijfers.\n\n‘Te veel onzekerheden’\n\nDat hogere resultaat geeft dan ook geen indicatie over de verloop van de rest van 2020. Integendeel: Ageas waarschuwt dat de jaarresultaten door de coronacrisis lager dan verwacht zullen uitvallen. Tot dusver ging de verzekeraar uit van een onderliggend resultaat tussen de 850 en de 900 miljoen euro. Maar die doelstelling durft Ageas nu dus niet lager te herhalen. ‘We hebben de financiële crisis meegemaakt, de eurocrisis, de brexit. Wat we nu meemaken, is zwaarder dan al die crisissen samen. Er zijn gewoonweg nog te veel onzekerheden’, zegt De Smet.\n\n90.000 Agentenleger Ageas wierf in China 90.000 extra verkoopsagenten aan om er beter in te kunnen spelen op de weer aantrekkende economie.\n\nAl zijn er ook wel hoopvolle signalen. China, de groeimotor voor Ageas, werd als eerste geraakt door de crisis. ‘Toch zakten de premie-inkomsten daar in het eerste kwartaal met 5,9 procent, al bij al beperkt’, zegt De Smet. ‘We merken bovendien dat de verkoop weer is beginnen aantrekken vanaf april. We hebben ook 90.000 nieuwe agenten extra aangetrokken om weer volop actief te zijn op die markt.",Ageas waarschuwt voor lagere jaarwinst,nl
8171,"De brugdag bracht maar weinig animo in Brussel, al hielp een rally in afgestrafte banken de Bel20 naar winst. Lotus Bakeries krijgt de Britse maker van gezonde repen NBF bijna helemaal in handen.\n\nDe Europese beurzen hebben hun sombere start grotendeels uitgewist. Dat was zeker het geval voor Brussel, waar de Bel20 0,8 procent hoger sloot op 2.962 punten. Dit vooral dankzij de banken, die samen de beursbarometer een boost. KBC en ING krabbelden wat overeind, maar noteren sinds Nieuwjaar nog altijd respectievelijk op 35 en 50 procent verlies. .\n\nGalapagos kreeg donderdag een tik (-8%) na de publicatie van fase 3-onderzoeksresultaten voor filgotinib ter behandeling van colitis ulcerosa, een ernstige darmontstekingsziekte. Nochtans waren die resultaten grotendeels in lijn met data van de concurrentie, zeggen de biotechanalisten van KBC Securities. Er was vooral ontgoocheling over de impact van de lagere dosis (100 mg), terwijl de hogere dosis (200 mg) wel volgens de verwachtingen presteerde.\n\nLenny Van Steenhuyse en Sandra Cauwenberghs wijzen er op dat het om verschillende redenen moeilijk is data van verschillende onderzoeken te vergelijken. Hoewel er nog openstaande vragen zijn, vinden zij dat de resultaten van het onderzoek met filgotinib toch goedkeuring verdienen door de regelgevers. Daarom verhogen zij de kans op succes voor filogotinib bij colitis ulcerosa van 75 naar 95 procent. Hierdoor stijgt hun koersdoel van 189 naar 192 euro. Hun advies blijft ‘houden’.\n\nGalapagos heeft hier weinig baat bij op de beurs: het aandeel sloot vrijwel vlak op 185 euro.\n\nNäkd en Trek\n\nVoor het schaarse bedrijfsnieuws moeten we in Oost-Vlaanderen zijn, bij de bekende koekjesbakker uit Lembeke. Lotus Bakeries maakte voorbeurs bekend dat het zijn belang in de Britse fabrikant van gezonde repen Natural Balance Foods (NBF) heeft opgetrokken van 67,5 tot 97,9 procent. Het bedrijf heeft daarover een akkoord bereikt met Jamie en Creg Combs, de oprichters van NBF, die hun resterende aandelen bijna integraal verkopen. De gebroeders Combs behouden een belang van 2,1 procent 'omdat ze deelgenoot willen blijven van het groeiverhaal van Natural Balance Foods', aldus het persbericht.\n\nLotus stapte in 2015 in NBF, dat gezonde repen vervaardigt onder de merknamen Näkd en Trek. Jamie en Creg Combs blijven operationeel betrokken tot eind dit jaar. Gareth Dunne, operationeel directeur bij het bedrijf, wordt waarnemend algemeen directeur.\n\nHoeveel Lotus neertelde voor de resterende aandelen van NBF, preciseert het bedrijf niet. Het zegt wel dat de overnameprijs een multiple van circa 1,7 keer de huidige nettoverkoop vertegenwoordigt.\n\nAnalist Guy Sips van KBC Securities vindt het een goede zaak dat Lotus Bakeries het gros van de resterende aandelen van NBF heeft verworven. Hij schat het groeipotentieel van NBF hoger in dan dit van Lotus Bakeries in zijn geheel. De prijs die Lotus heeft betaald is in zijn ogen correct. Hij handhaaft zijn houdadvies en koersdoel van 2.900 euro.\n\nING schat dat Lotus circa 30 miljoen euro heeft neergeteld voor het bijkomend belang in NBF, waar de investering in 2015 ongeveer 55 miljoen euro vergde. Door de transactie zal de schuldgraad (de verhouding tussen de netto financiële schuld en de aangepaste brutobedrijfswinst) van Lotus Bakeries wel licht toenemen, van 1x naar 1,2x.\n\nLotus Bakeries verstevigde 1 procent op 2.820 euro, goed voor 9 procent winst sinds Nieuwjaar.\n\nNieuw dieptepunt\n\nBpost verloor nog eens 1 procent en liet in de loop van de dag met 5,44 een nieuw diepterecord optekenen. Om dat even in perspectief te plaatsen: de post- en pakjesbezorger trok in juni 2013 tegen 14,50 euro naar de beurs. Daar presteerde Bpost aanvankelijk heel behoorlijk, maar sinds dik twee jaar zit de klad er helemaal in.\n\nBegin deze maand meldde het bedrijf dat het klassieke briefverkeer, zijn meest rendabele tak, in het eerste kwartaal met 9,9 procent was gedaald doordat reclamecampagnes waren afgeblazen wegens de coronacrisis. Voor het hele jaar verwacht Bpost nu dat het postvolume met 9 tot 11 procent zal krimpen.",Euronext Brussel: gezonde repen en een lekrijdende postbode,nl
8172,"Manchester United heeft in de eerste drie maanden van 2020 een recordverlies van 31,9 miljoen euro geleden. De Premier League-club maakte de kwartaalcijfers donderdag bekend. De omzet daalde met 19 procent, tot 138 miljoen euro.\n\nVorig jaar werd in dezelfde periode nog 12,4 miljoen euro winst geboekt. Dat verschil is te verklaren doordat Manchester vorig jaar de kwartfinales van de Champions League bereikte, terwijl het nu slechts de Europa League speelt. Maar ook het begin van de coronacrisis doet zich voelen. Het belangrijkste verliespunt daarbij is het ontbreken van tv-inkomsten sinds begin maart. De inkomsten van de uitzendrechten daalden met 50 procent tot 29 miljoen euro. Voor de inkomsten uit thuiswedstrijden was er een daling van 8,2 procent, naar 24,4 miljoen euro. De inkomsten uit de merchandising steeg dan weer licht met 3 procent, tot 76,6 miljoen euro.\n\nFoto: Photo News\n\n“Impact van pandemie”\n\n“Onze resultaten van het derde kwartaal van het seizoen weerspiegelen gedeeltelijk de impact van de pandemie op de club”, verduidelijkte CEO Ed Woodward. “In het huidige kwartaal zullen de verliezen uiteraard alleen maar toenemen en ik verwacht niet meteen beterschap voor het volgende kwartaal. Het zal nog een hele poos duren voor het weer ‘business as usual’ is.”\n\n“Alle voetbalclubs zullen door deze crisis getroffen worden, maar wij staan stevig in onze schoenen. Voor de toekomst op lange termijn zie ik het positief in. Dit wordt ongetwijfeld één van de lastigste periodes in 142 jaar clubgeschiedenis, maar eens we ons daar doorheen geworsteld hebben, zullen we er weer staan als vanouds. Het is net onze veerkracht in zware tijden die deze club groot gemaakt heeft. Dat is een kwaliteit die ons nu weer van pas gaat komen.”\n\n“We staan voor grote uitdagingen. Maar het is ook een opportuniteit. Deze situatie dwingt ons creatieve en innovatieve oplossingen te zoeken om het voetbal weer naar de mensen te brengen. Niemand zal beweren dat voetbal in deze tijd het allerbelangrijkste is, maar het kan wel helpen om de moraal op te krikken en om de mensen weer samen te brengen, wanneer onze samenleving van deze klap herstelt.”",Topclub Manchester United lijdt recordverlies door coronacrisis: “Het zal nog even duren voor het weer <I>business as usual</I> is”,nl
8173,"Als textiel, zoals gordijnen in een pashokje, besmet is met het coronavirus, kan Devan Chemicals tot 97 procent van de virusdeeltjes verwijderen.\n\nKleding- en meubelwinkels mogen maandag opnieuw de deuren openen en klanten ontvangen. Devan Chemicals, een chemiebedrijf uit Ronse en eigendom van Pentahold, helpt coronavirusdeeltjes op gordijnen en zetels te reduceren. 'Niemand wil onvoorzichtig gedrag triggeren.'\n\nHet Oost-Vlaamse chemiebedrijf Devan Chemicals heeft een product in handen dat virussen kan reduceren op textiel. Het bedrijf, met hoofdkwartier in Ronse en vestigingen in Portugal, het Verenigd Koninkrijk en de Verenigde Staten, is al ruim veertig jaar actief op de kruising van chemie en textiel, en ontwikkelt onder meer vlamvertragende en isolerende coatings voor werkpakken.\n\nSchermvullende weergave Sven Ghyselinck, de CEO van Devan Chemicals.\n\n'Ten tijde van het SARS- en MERS-virus experimenteerden we al met virusremmende middelen. Maar die epidemieën waren sneller onder controle, waarna we de ontwikkeling gestaakt hebben. Er was geen vraag naar', zegt Sven Ghyselinck, de CEO van Devan Chemicals.\n\n'Een zestal weken geleden hebben we de technologie opnieuw uit de kast gehaald, en nu komen de eerste positieve resultaten van geaccrediteerde labo's in het buitenland binnen.' Devan testte in samenwerking met het Franse Pasteur-instituut, het labo dat de coronatesten voor de Franse overheid goedkeurt.\n\nZetels uittesten\n\n97 procent Reduceren Het middel van Devan Chemicals reduceert in twee uur tot 97 procent van de virusdeeltjes. Bij nieuw textiel, dat nog nooit gewassen is, gaat dat tot 99,5 procent.\n\nVoor het nieuwe middel heeft Devan al een 15-tal klanten beet, zegt Ghyselinck. 'Meubelwinkels die willen heropenen, willen hun klanten met een gerust hart een zetel of matras later uitproberen. Gordijnen van pashokjes kwamen ook al ter sprake. En we kregen al vragen van hotels en restaurants, net als van luchtvaartmaatschappijen en bioscopen, die een oplossing zoeken voor hun zetels.'\n\nNamen van klanten kan Ghyselinck niet verklappen. 'Retailers en merken zijn mediaschuw op dit moment. Het is een heel dubbel verhaal: ze willen zich inspannen om het structureel goed te doen, maar zijn tegelijk bang om te enthousiast te communiceren. Niemand weet goed hoe consumenten zullen reageren bij de heropening. Enerzijds wil iedereen zo snel mogelijk zijn klanten geruststellen opdat ze weer langs zouden komen, anderzijds wil niemand onvoorzichtig gedrag triggeren. Ook in de evenementenwereld en de horeca horen we die boodschap.'\n\nNiet preventief\n\nMeubelwinkels die willen heropenen, willen hun klanten met een gerust hart een zetel of matras later uitproberen. Sven Ghyselinck CEO Devan Chemicals\n\nHet middel van Devan is niet preventief, maar het versnelt het natuurlijke proces, waardoor het coronavirus van besmet textiel verdwijnt. 'Als je niets doet, verdwijnt 50 procent van de virusdeeltjes na vier uur. Met onze behandeling wordt dat 97 procent in twee uur. Bij nieuwe producten, die nog nooit gewassen zijn, is dat tot 99,5 procent. Bij de productie worden die behandeld in een bad waar ook de kleur wordt toegevoegd. Bij gebruikt textiel werken we met een verstuiver', legt Ghyselinck uit.\n\nDevan blijft uitsluitend aan bedrijven leveren, maar is qua volumes iets flexibeler. 'In principe verkopen we altijd per pallet van zo'n 300 à 500 liter. Maar afhankelijk van de klant kunnen we wel wat kleiner gaan dan onze standaardverpakking.'",Oost-Vlaams textielmiddel wil shoppen veiliger maken,nl
8174,"Leeuwentemmer Roy Horn is op 75-jarige leeftijd overleden als gevolg van het coronavirus.\n\nRoy Horn was lid van het populaire duo Siegfried & Roy. Ze hadden tientallen jaren lang een razend populaire show in Las Vegas, waarin ze met witte leeuwen en tijgers optraden. In 2003 raakte Horn zwaargewond bij een aanval van een van de Siberische tijgers. Hij herstelde nooit volledig van het ongeluk.\n\nFoto: ap\n\nDe dompteur overleed volgens zijn management in een ziekenhuis in Las Vegas. Zijn manager zei eind april nog dat Horn onder behandeling stond voor corona en het goed stelde.\n\n‘Roy was zijn hele leven een vechter, ook in zijn laatste dagen’, zegt Siegfried Fischbacher in de verklaring. ‘De wereld heeft een van de groten der goochelkunst verloren, maar ik heb mijn beste vriend verloren.’\n\nVolgens het management van Horn stonden Siegfried & Roy met hun shows aan de wieg van ‘het moderne tijdperk van entertainment in Las Vegas’.",Wereldberoemde leeuwentemmer Roy Horn overleden aan Covid-1...,nl
8175,"Werknemers die samenwerken met de specialist in elektronische maaltijdcheques Monizze kunnen vanaf nu ook sport- en cultuurcheques aanvragen. Dat het nieuwe gamma uitgerekend tijdens de alles verlammende coronacrisis uitgebreid wordt, hoeft volgens topman Jean-Louis Van Houwe geen probleem te zijn.\n\nMonizze, dat zich al bijna tien jaar profileert als de uitdager van grote concurrenten zoals Sodexo of Edenred, biedt al elektronische maaltijd-, eco- en cadeaucheques aan. Dat gamma wordt nu uitgebreid met een vierde reeks producten. Vanaf deze maand kunnen werknemers ook elektronische sport- en cultuurcheques aanvragen bij Monizze.\n\nMet die cheques, met een maximumwaarde van 100 euro, kunnen werknemers dan een activiteit boeken op een nieuw elektronisch platform. 'We hebben daarvoor meer dan 700 partnerships gesloten, waardoor je keuze krijgt uit in totaal 3.000 activiteiten', zegt topman Jean-Louis Van Houwe. 'Denk daarbij aan usual suspects zoals de fitnessketen Basic-Fit, maar er zitten ook evenementen bij zoals de 20 kilometer van Brussel. Met deze nieuwe formule kan je ook sportkampen voor je kinderen boeken.'\n\nDuw in de rug\n\nDe timing van de lancering is opmerkelijk. Door de coronacrisis ligt de evenementensector op apegapen, en het lijkt erop dat daar niet snel verandering in zal komen. 'Klopt. Maar we hadden zes maanden geleden al beslist dat we in mei met dit aanbod zouden uitpakken. Corona zat toen nog niet in onze planning. Vergeet ook niet dat de cheques 15 maanden geldig zijn. Mogelijk kunnen de cheques de cultuursector op termijn zelfs een extra duw in de rug geven als ook zij zijn activiteiten weer kan opstarten.'",Monizze lanceert nieuw gamma sport- en cultuurcheques,nl
8176,"Wall Street noteert in het rood door nieuwe spanningen tussen de VS en China. Anthony Fauci is 'voorzichtig optimistisch' over vaccin Moderna.\n\nBeleggers zijn somber gestemd na het plan van China om in Hongkong een nationale veiligheidswet in te voeren. Het plan dreigt de onrust nog groter te maken en nog zwaarder te wegen op de lokale economie. Het kan ook de relaties tussen de Volksrepubliek en Washington verder verzuren.\n\nDe Dow Jones verliest rond 17u 0,6 procent.\n\nModerna\n\nModerna schoot in de middag 4 procent hoger door een uitspraak van Anthony Fauci, een wetenschappelijke topadviseur van de Amerikaanse president Donald Trump. Fauci zei donderdag in een interview met de Amerikaanse nieuwszender CNN dat hij 'voorzichtig optimistisch' is over het mogelijke coronavaccin van het biotechbedrijf uit de VS. 'Hoewel het aantal onderzochte patiënten laag was, zagen we bij acht patiënten antilichamen bij een redelijke dosis. Daardoor is er een kans dat het vaccin beschermend kan werken bij grotere groepen mensen. Er zijn een paar belangrijke hordes genomen op het gebied van vaccinontwikkeling en daarom ben ik enigszins optimistisch.'\n\nMaandag wist Moderna het wereldwijde nieuws te halen door de resultaten te publiceren van een fase 1-onderzoek naar zijn potentiële coronavaccin. Daaruit bleek dat acht van de 45 patiënten antilichamen tegen het coronavirus hadden aangemaakt. Op dat nieuws schoot het aandeel 20 procent hoger, waarbij het ook de Amerikaanse en Europese beurzen mee de lucht in trok. Beleggers kijken zeer uit naar een snel vaccin voor het virus, omdat dat de enige manier is waarop de economie weer terug kan naar normaal: zonder social distancing.\n\nHet bedrijf heeft overigens het ijzer gesmeed toen het heet was, want na de forse koersopstoot van maandag gaf het diezelfde avond nog nieuwe aandelen uit. Daardoor wist de biotechgroep 1,3 miljard aan cash binnen te halen. Dinsdag kreeg het aandeel vervolgens een opdoffer, omdat de toonaangevende gezondheidswebsite Stat News stelde dat het onderzoek van het biotechbedrijf onvoldoende klinische data bevat.\n\nInmiddels heeft het aandeel behoorlijk wat winst ingeleverd, maar het stijgt nog 0,5 procent.\n\nJohn Deere\n\nIn het tweede kwartaal van zijn gebroken boekjaar 2019/20 heeft John Deere 18 procent minder omzet behaald met de verkoop van landbouwwerktuigen, bos- en bouwmachines. Boeren stelden de aankoop van een nieuwe tractor of maaidorser uit. Dat gold ook voor bedrijven die aan bosbouw doen of in de bouwsector actief zijn. De omzet kwam uit 9,25 miljard dollar, wat veel meer was dan analisten hadden verwacht: zij rekenden volgens Refinitiv gemiddeld slechts om 7,69 miljard dollar.\n\nOok de winst van Deere was een positieve verrassing: de nettowinst zakte weliswaar met 41 procent tot 665,8 miljoen dollar of 2,11 dollar per aandeel. Hier stond de verwachting slechts op 1,62 dollar per aandeel.\n\nVoor het hele boekjaar gaat Deere nu uit van een nettowinst tussen 1,6 en 2 miljard dollar. Rond de coronacrisis zijn er echter nog veel onzekerheden die de resultaten en de financiële positie zouden kunnen raken. In het boekjaar 2018/19 realiseerde Deere bijna 3,3 miljard dollar winst.",Moderna krijgt duwtje van Dr. Fauci,nl
8177,"De webredactie van FC Cincinnati wist kennelijk nog niet zo goed hoe hun nieuwe hoofdtrainer Jaap Stam eruit ziet. Op de site van de Amerikaanse voetbalclub stond aanvankelijk een verkeerde foto bij het bericht van de opvolger van Ron Jans.\n\nFC Cincinnati plaatste een foto van een kale man, met stropdas van Ajax, die niet Stam was. Het ging om Tinus van Teunenbroek, een jeugdcoach bij de Amsterdammers.\n\n“Ik hoorde ervan via een moeder van een oud-speler van mij”, reageerde Van Teunenbroek bij Fox Sports. “Iedereen vraagt nu of ik een transfer naar Amerika heb gemaakt. Ik ben ooit door Ajax zelf ook al eens aangezien voor Jaap Stam, in Ajax Showtime. Het gebeurt me sowieso vaker, zoals op vakantie, dat mensen roepen: Hé, dat is Jaap Stam! Vroeger kwamen Engelsen wel eens met een shirt van Manchester United naar me toe en wilden met me op de foto. Ook haalden ze herinneringen met mij op, verhalen over de tijd dat ‘ik’ bij United speelde. Ik had er toen altijd wel lol mee.”\n\nDe club herstelde zich na ruim een uur. De foto van de lookalike van de nieuwe coach werd toen vervangen door een prent van de enige echte Stam. De Nederlander wordt vrijdag gepresenteerd tijdens een videoconferentie.\n\nAndere clubs uit de Amerikaanse voetbalcompetitie reageerden snel op de blunder van Cincinnati. FC Dallas, Colorado Rapids, Houston Dynamo, Philadelphia Union, New York Redd Bulls en Columbus Crew plaatsten foto ‘s van onbekende en bekende kale mannen op sociale media met teksten als “Succes Jaap”, “Gefeliciteerd Jaap” en “Welkom Jaap”. Een fan-account van LA Galaxy pakte uit met een foto van … Jelle Van Damme.\n\nWelcome to MLS, Jaap Stam! pic.twitter.com/OxuKfwjgvJ — New England Revolution (@NERevolution) May 21, 2020","FC Cincinnati blundert met verkeerde foto van nieuwe coach Jaap Stam, maar de ‘onbekende kale man’ was niet aan z’n proefstuk toe",nl
8178,"Bob Dylan (78) lanceert zijn album, het eerste met nieuwe liedjes in acht jaar tijd, op 19 juni. De eerste single van ‘Rough and rowdy ways’ is al te beluisteren.\n\nIn totaal staan er tien nummers op het nieuwe album. Er werden al verschillende nummers vrijgegeven, het eerste nummer op de plaat ‘False prophet’, I contain multitudes’ en het 17-minuten lange ‘Murder most foul’. Dat nummer gaat over de moord op president John F. Kennedy in 1963. Die laatste liedjes twee zullen apart op een CD verschijnen, het gaat dus eigenlijk om een dubbelalbum. Het album wordt ook dubbel op vinyl uitgebracht en is digitaal te beluisteren.\n\nRough and rowdy ways is het 39e studio album van de artiest. Dylan won de Nobelprijs voor literatuur en verschillende Oscars en Golden Globes. Wereldwijd verkocht hij al meer dan 125 miljoen albums.",Bob Dylan lanceert nieuw album in juni,nl
8179,"De snel groeiende specialist in documentverwerking en betaaloplossingen voor bedrijven, gaat nu ook zijn diensten aanbieden aan Franse accountants. De coronacrisis kan daarbij een belangrijke katalysator worden, zegt topman Hans Leybaert.\n\nUnifiedpost, dat volop inspeelt op de snellere digitalisering van loonbrieven, facturen en contracten bij kmo's, werkt voor zijn debuut in Frankrijk samen met ECMA, een plaatselijke speler die digitale hulpmiddelen levert aan accountants. Met een nieuw gezamenlijk platform rond elektronische facturatie richten de twee zich op de 20.000 accountants die het gros van de 2 miljoen kmo's ondersteunen die Frankrijk telt.\n\nDe timing van de deal is alvast uitstekend. In Frankrijk wordt elektronische facturatie namelijk verplicht ingevoerd vanaf 2023. ‘De bedrijven die zich daar aan moeten aanpassen, kloppen daar doorgaans voor aan bij hun accountant. Dankzij ons nieuwe platform komen ze nu bij ons terecht.’\n\nOndertussen dwingt de coronacrisis mensen massaal tot thuiswerk, terwijl bedrijven hun administratie grotendeels elektronisch moeten doen. Koren op de molen voor een specialist als Unifiedpost? ‘We moeten daar niet flauw over doen: dit is de katalysator die de digitalisering alleen maar zal versnellen,’ zegt Lybaert. ‘Al durf ik een dip op korte termijn niet helemaal uit te sluiten. Zo leveren we ook diensten aan interimbedrijven: daar was de activiteit de voorbije weken een pak lager en werden er veel minder dossiers verwerkt.’\n\nDe Franse deal zet nog eens in de verf aan welke rotvaart Unifiedpost uitbreidt in Europa. De groep kreeg vorig jaar nog via overnames een stevige voet aan de grond in Centraal- en Oost-Europa en in het VK. De fintechspeler, intussen actief in 15 landen, klokte in 2019 af op een omzet van meer dan 70 miljoen euro en verwerkte toen 350 miljoen dossiers. ‘De omzetcijfers over het eerste kwartaal bleken ook nog relatief ‘coronavrij’, zegt Leybaert. 'Zelfs voor april zijn de eerste signalen vrij bemoedigend uit.’",Belgische fintechspeler UnifiedPost debuteert in Frankrijk,nl
8180,"De Zwitserse frank die evenveel waard is als de euro? Het is geen vraag of dat zal gebeuren, alleen wanneer, stelt ING.\n\nDe Zwitserse frank is al jaren aan een opmars bezig tegenover zowat alle andere wereldmunten, maar door de coronacrisis is die trend in een hogere versnelling geschakeld. Sinds de pandemie uitbrak in maart, intervenieert de Zwitserse centrale bank massaal in de valutamarkt om de sterkte van de frank te temperen. In de vlucht naar veiligheid is de Zwitserse munt erg gegeerd door internationale beleggers.\n\n'In de markt heerst de opinie dat het peil van 1,05 frank per euro de limiet is die de Zwitserse centrale bank zal verdedigen', stellen ING-valutastrategen Chris Turner en Francesco Pesole. 'Maar dat wordt almaar moeilijker. Met een negatieve rente van -0,75 procent en naar schatting 80 miljard frank die de centrale bank dit jaar al heeft gespendeerd aan wisselkoersinterventies moet ze wel heel zwaar extra geschut bovenhalen om die grens niet prijs te geven.'\n\nDe analisten verwijzen naar het peil van 1,20 frank per euro dat Zürich trachtte te verdedigen tussen 2011 en 2015. Uiteindelijk moest ze die grens loslaten en tolereerde ze een geleidelijke appreciatie.\n\nDe dure frank maakt het Zwitserse bedrijven moeilijker om internationaal te concurreren. Tegelijkertijd duwt de munt de inflatie omlaag, omdat ingevoerde producten goedkoper worden.\n\nDrie redenen\n\nING denkt dat de centrale bank ook de grens van 1,05 zal opgeven. 'Daarvoor zijn drie redenen. Als je de evolutie van de Zwitserse frank bekijkt na een aanpassing aan de inflatie, valt de stijging nog mee. De handelsgewogen frank tegenover de euro noteert met die overweging nog 4 procent beneden het peil van de zomer van 2015.'\n\nDe Zwitserse centrale bank kan de geldpersen van de Europese Centrale Bank niet bijhouden. Chris Turner en Francesco Pesole Valutastrategen ING\n\n'Ten tweede kan de Zwitserse centrale bank de geldpersen van de Europese Centrale Bank niet bijhouden. Om dat te matchen, zou ze haar balans moeten laten aanzwellen van 130 naar 165 procent van het bruto binnenlandse product. Dat is politiek niet haalbaar, omdat de bank ook reserves moet aanhouden voor financiële steun aan de federale overheid en de kantons. Die krijgen dit jaar 4 miljard frank. De nu al sterk aanzwellende balans van de centrale bank en haar relatief grote blootstelling aan aandelen - 20 procent - creëert een gevaarlijke cocktail en zou de relatie met de overheid kunnen testen.'\n\nWashington\n\n'Ten derde kijkt Washington met argusogen naar wat de Zwitsers doen. Vorig jaar plaatsten de Amerikanen Zwitserland al op de 'watch list' van mogelijke muntmanipulatoren. De massale interventies van de voorbije acht weken zullen de Amerikaanse Schatkist alvast alle rode vierkantjes doen aantikken bij haar volgende analyse in de herfst. Washington heeft nu wellicht andere katten te geselen, maar de mogelijkheid van sancties beperkt de actieradius van de Zwitserse centrale bank. En dat de Zwitsers 20 procent van alle vers door de ECB gedrukte euro' absorberen, kan ook tot wrijvingen met de eurozone leiden.'",'Zwitserse frank binnenkort evenveel waard als euro',nl
8181,"Uitverkocht zal het Borussia-Park zaterdagnamiddag niet zijn voor de West-Derby tussen Borussia Mönchengladbach en Bayer Leverkusen. Maar de voetballers zullen evenmin voor lege tribunes moeten aantreden. Er zijn immers al 12.000 'kartonnen vrienden' in het stadion neergezet, en in totaal zijn er 20.000 besteld. 'Het is fantastisch. Je hebt als je in het stadion traint echt het gevoel dat je niet alleen bent', looft Borussia’s trainer Marco Rose het initiatief.\n\nHet idee komt van de supporters van Mönchengladbach. Voor 19 euro kan iedereen een foto van zichzelf laten plaatsen op een kartonnen supporter die vervolgens een zitje krijgt in het stadion.\n\nOok de spelersgroep van Gladbach reageert enthousiast. 'Het is een coole actie en het geeft een speciaal gevoel', zegt verdediger Stefan Lainer.\n\nDe Bundesliga hervatte vorig weekend na een onderbreking van ruim twee maanden de competitie. Vanwege de coronacrisis gaan alle wedstrijden door zonder publiek.","Borussia Mönchengladbach speelt komend weekend in een vol stadion, met dank een duizenden 'kartonnen vrienden'",nl
8182,"AXA kan de impact van de pandemie nu nog moeilijk inschatten.\n\nDe Franse verzekeraar AXA heeft in het eerste kwartaal zijn omzet kunnen opkrikken. Hij vreest wel dat de coronacrisis later dit jaar op de resultaten zal wegen.\n\nOver het eerste kwartaal kan de Franse verzekeringsreus uitpakken met een omzetgroei van 4 procent. CEO Thomas Buberl zag de inkomsten het meest aantrekken in Azië, Frankrijk en Spanje. In ons land stagneerden de inkomsten op 1 miljard euro.\n\nDe impact van de coronapandemie bleef beperkt. In het eerste kwartaal werden amper corona gerelateerde claims ingediend en in maart bleef het omzetverlies beperkt tot 5 procent.\n\nMaar Buberl verwacht dat de pandemie een materiële impact zal hebben. De inkomsten staan onder druk door de lockdowns wereldwijd. In april gaat het volgens een eerste schatting om een daling met 12 procent.\n\nEvenementen\n\nOok verwacht Buberl een forse stijging van de schadeaangiftes bij sommige producten. Bij verzekeringen tegen annulaties van evenementen lopen de claims naar schatting tot honderden miljoenen euro's op. Voor andere verzekeringsproducten kan AXA nog geen inschatting maken. AXA ziet voorlopig ook geen grote toename van claims in krediet- en levensverzekeringen.\n\nHet effect op de winst is moeilijk in te schatten. Een deel van de omzet wordt gecompenseerd door lagere kosten en voor sommige claims komen herverzekeraars tussen. Voorts zijn er mogelijk lagere schade-aangiftes bij autoverzekeringen omdat mensen minder de baan op mogen.",AXA verwacht klap van coronacrisis pas later,nl
8183,Sinds deze week heeft de VRT zijn eigen corona-maatregelen versoepeld en zijn er weer meer medewerkers op de vloer. De woordvoerder van 'De ideale wereld' denkt er het zijne van in de video hierboven.,"Woordvoerder De ideale wereld: ""Tom Waes wou eerst Kamp Corona maken""",nl
8184,"Christine Lagarde, voorzitster van de ECB, wil liever vermijden dat een marktencrisis deze zomer haar hand forceert\n\nEuropese centraal bankiers lijken met snelle extra maatregelen de kans op een helse zomer te willen minimaliseren.\n\nECB-watchers omcirkelen best 4 juni, datum van de eerstvolgende vergadering van de Europees centraal bankiers, in hun agenda. ING-econoom Carsten Brzeski heeft de net gepubliceerde notulen van de jongste vergadering van Europese centraal bankiers doorgenomen en haalt er vooral deze quote uit:\n\nEr werd onderstreept dat de ervaring leert dat preventieve actie te verkiezen is om te vermijden dat financiële markten het vertrouwen verliezen ECB-notulen\n\nBrzeski: 'Hoe meer ik er over nadenk, hoe meer argumenten voor de ECB om al in juni PEPP (de midden maart aangekondigde 750 miljard coronastimulus, red.) uit te breiden. Ze zouden kunnen wachten tot september, om te zien hoe het herstel evolueert. Maar dat bij het huidige tempo PEPP tegen oktober zal uitgeput zijn, zou tot ongewenste speculatieve koorts kunnen leiden.'\n\nDoor de impact van de lockdown keek de Europese economie in het eerste kwartaal tegen een zware krimp aan, Frankrijk op kop. Het tweede kwartaal wordt nog beroerder, omdat de economische activiteit dit kwartaal grotendeels tot stilstand is gekomen, met Duitsland als uitzondering.",'ECB komt mogelijk al in juni met extra stimulus',nl
8185,"De Spaanse bondscoach Luis Enrique is geen fan van wedstrijden zonder publiek. 'Het is nog triester dan dansen met je eigen zus. Het is niet mooi', vertelde hij woensdag tijdens een uitzending van een Spaanse show op Youtube.\n\nEnrique volgde vorig weekend de hervatting van de Bundesliga maar blij werd hij er niet van.\n\n'Ik heb naar het Duitse voetbal gekeken en het was lamentabel. Je hoort de beledigingen. Maar ik begrijp ook dat het een business is waarin veel geld omgaat. En ook al is het spektakel lang niet op het niveau van wat het is met publiek in de tribune, toch kan dit misschien helpen om de lockdown door te komen. Als ik nog speler zou zijn geweest, dan had ik zo snel mogelijk willen herbeginnen. Zelf heb ik geen schrik. Ik had het wel voor oudere mensen die mij genegen zijn, maar persoonlijk heb ik nul angst.'\n\nEnrique, die in november 2019 zijn job als bondscoach weer opnam ter vervanging van Roberto Moreno, had het ook over het verplaatste EK. 'Alles is nog onzeker. Dat bezorgt iedereen een onbehaaglijk gevoel. We bekijken het dag per dag. Het is wachten tot we opnieuw kunnen voetballen, want dat is waar wij het meest van houden. In theorie spelen wij in september zoals altijd oefenwedstrijden (eigenlijk Nations Leagueduels tegen Duitsland en Oekraïne, red) maar het belangrijkste is nu geduld te oefenen.'",Spaanse bondscoach Luis Enrique komt met oneliner van formaat: 'Voetballen zonder publiek is nog triester dan dansen met je zus',nl
8186,"Corona-experts en ministers gaan zaterdagochtend de discussie aan in “Het Corona Debat”, dat via livestream te volgen is VRT NWS en Het Laatste Nieuws. Tijdens het online evenement kunnen kijkers doneren aan Health For Life.\n\nHet debat wordt online uitgezonden van 11 tot 13 uur, en heeft als thema’s corona in België, de impact van corona op de volksgezondheid en de impact op de economie. De nieuwsankers van de omroepen VRT en DPG Media zullen het samen in goede banen leiden. Birgit van Mol (VTM Nieuws) praat het geheel aan elkaar, en Annelies Van Herck (VRT NWS), Michaël Van Droogenbroeck (VRT NWS) en Freek Braeckman (VTM Nieuws) leiden de debatten.\n\nDe deelnemende politici zijn minister van Volksgezondheid Maggie De Block (Open VLD), minister van Financiën Alexander De Croo (Open VLD) en N-VA-voorzitter Bart De Wever. De experts die hun licht zullen laten schijnen over de coronacrisis zijn onder meer Pierre Wunsch (gouverneur Nationale Bank en covoorzitter van de Economic Risk Management Group), professor Erika Vlieghe (infectioloog UAntwerpen), professor Marc Noppen (pneumoloog en ceo UZ Brussel), professor Marc Van Ranst (viroloog UZ Leuven), en Pieter Timmermans (VBO-topman).\n\nIn de aanloop naar het online evenement werd ook een publieksbevraging gelanceerd, om te peilen naar de mening van de Vlamingen over de impact van corona op hun leven. De resultaten daarvan worden tijdens het debat bekendgemaakt. De bevolking krijgt ook de kans om vragen te stellen via #coronadebat.\n\nTijdens het online evenement kan de bevolking doneren aan de actie Health For Life, een inzamelactie om de zorginstellingen voor te bereiden op het vervolg van de coronacrisis.",VRT en VTM slaan handen in mekaar voor corona-special,nl
8187,"Elektronisch betalen is op veel plaatsen om hygiënische redenen de norm. Toch is het aantal elektronische betalingen in april fors gedaald, blijkt uit cijfers van Worldline.\n\nConsumenten betalen in de supermarkt massaal met de kaart. Maar die toename van het elektronisch betalen, kan de terugval bij de gesloten winkels niet compenseren. 'De eerste tien weken van het kwartaal zijn we heel goed begonnen, maar de laatste weken van maart nam het aantal transacties met 36 procent af tegenover vorig jaar', zegt Vincent Roland, directielid van het betaaldienstenbedrijf Worldline . Die scherpe daling is niet enkel waarneembaar in België, waar Worldline een cruciale schakel is in het Bancontact-netwerk met 250.000 aangesloten winkeliers, maar ook elders in Europa.\n\nIn waarde gaat het om een daling van 43 procent. 'Er zijn minder grote transacties. Door het annuleren van reizen werden minder vliegtuigtickets en luxeproducten verkocht', zegt Roland.\n\nOok de andere activiteiten van Worldline in ons land kenden een grote terugval. 'De installatie van nieuwe terminals is bijna stilgevallen omdat er zo veel winkels dicht zijn', zegt Roland. 'En ook het aantal interventies is miniem. In de callcenters waren er tot de helft minder oproepen.'\n\nDesastreuze maand\n\n-40 procent Elektronische betalingen In april vielen de elektronische betalingen met 35 tot 40 procent terug, zegt Worldline.\n\nDe terugval eind maart heeft de groei in het begin van het eerste kwartaal weggeveegd. Ook het tweede kwartaal begon slecht. 'April was een desastreuze maand met een terugval van 35 tot 40 procent', zegt Roland. Dat er in mei meer winkels open zijn, maakt niet zo veel uit.\n\n'Het tweede kwartaal zal heel moeilijk zijn. We zullen in het rood gaan, er is geen keuze. Misschien komt er in het derde kwartaal een stabilisering, maar het kan ook moeilijk worden. In het vierde kwartaal krijgen we met wat geluk een kleine groei.' Het evenaren van de cijfers van 2019 zal bij Worldline al een prestatie zijn.\n\nHet bedrijf merkt dat heel wat klanten het moeilijk hebben. 'Sommigen kunnen de facturen moeilijk betalen, en een deel zal ze nooit betalen en failliet gaan', zegt Roland. 'We doen ons best om sommige klanten te helpen, maar we kunnen niet voor iedereen hetzelfde doen.'\n\nVoor de horeca zijn er tijdelijke oplossingen. 'We krijgen veel vragen van restaurants die nu met thuislevering beginnen en een mobiel betaaltoestel nodig hebben. Klanten kunnen dat drie maanden gratis krijgen.'\n\nOp de langere termijn kan Covid-19 een zegen zijn voor elektronisch en contactloos betalen. 'Mensen gebruiken nu veel minder cash dan vroeger. We zien ook veel meer mensen contactloos betalen door de verhoging van de limiet van 25 naar 50 euro. We hopen dat mensen niet terugkeren naar cash', zegt Roland.",Ook elektronisch betalen krijgt dreun,nl
8188,"Stijgende wanbetalingen op risicovolle bedrijfskredieten kunnen beleggings- en hefboomfondsen met grote verliezen opzadelen.\n\nDe markt van de risicovolle financiering van ondernemingen is sinds 2010 verdubbeld, zegt het Internationaal Monetair Fonds (IMF) in een rapport over financiële stabiliteit. Het wereldwijd uitstaand bedrag aan 'leveraged loans' groeide tot zowat 5.000 miljard dollar, vooral in de Verenigde Staten. 'Leveraged loans' zijn leningen die worden verstrekt aan bedrijven met een hoge schuldgraad, vandaar de term 'leveraged'.\n\nOok andere vormen van risicovolle bedrijfsfinanciering stijgen fors. De markt van de hoogrentende of rommelobligaties groeide tot zowat 2.500 miljard dollar. Rommelobligaties worden uitgegeven door ondernemingen met een lage kredietrating en dus een lage kredietwaardigheid.\n\nOndoorzichtig\n\nNiet alleen de groei, ook de toenemende complexiteit en ondoorzichtigheid van die markten baart het IMF zorgen. Almaar meer van dit soort financiering aan bedrijven wordt verstrekt door niet-bancaire financiële instellingen, zoals beleggingsfondsen, trackers en hefboomfondsen. Die instellingen zullen dan ook zware verliezen lijden als de wereldwijde recessie tot een sterke toename van het aantal wanbetalingen leidt.\n\nHet IMF zegt dat de markt van risicovolle bedrijfskredieten kwetsbaar is. De instelling verwijst naar de dalende kredietwaardigheid van de ontleners, de soepeler voorwaarden en de onderlinge banden tussen de verschillende markten.\n\nBanken\n\nDe risico's voor de banksector zijn afgenomen, omdat de banken dit soort financiering aan ondernemingen hebben afgebouwd. Toch lopen volgens het IMF enkele grote banken substantiële risico's. Maar de instelling vermeldt geen namen.\n\nVoor de banken is de lage rente een grotere uitdaging. Het IMF onderstreept dat de rentemarge de komende jaren onder druk blijft staan. De positieve gevolgen van de rentedaling, zoals de meerwaarden op beleggingsportefeuilles en de vermindering van de provisies voor kredietverliezen, zullen op middellange termijn uitdoven.\n\nHet gevaar bestaat dat de banken overdreven risico's nemen om hun winst op peil te houden. IMF",IMF bezorgd over snelle groei risicovolle bedrijfskredieten,nl
8189,Na bijna zes maanden blessureleed heeft Franck Ribéry de trainingen bij Fiorentina hervat. De Franse topvoetballer viel eind 2019 uit met een zware enkelblessure en ging daarna onder het mes.\n\nFiorentina zette een korte video op Twitter getiteld ‘Koning Franck is terug’ waarop te zien is hoe Ribéry enkele oefeningen met en zonder bal uitvoert. Italiaanse clubs mogen sinds enkele dagen opnieuw groepstrainingen organiseren maar bij Fiorentina oefenen de spelers voorlopig nog individueel.\n\nDe 37-jarige Ribéry kende een succesvol seizoensdebuut bij Fiorentina maar viel eind november uit in een wedstrijd tegen Lecce. Een tweetal weken geleden keerde de voormalige winger van Bayern München terug naar Italië nadat hij een hele tijd in Duitsland in lockdown had doorgebracht vanwege het nieuwe coronavirus.\n\nDe Serie A hoopt vanaf midden juni de competitiedraad weer op te pikken. Fiorentina staat dertiende in het klassement.,Franck Ribéry hervat na half jaar de training bij Fiorentina,nl
8190,"De Brusselse online verzekeringsmakelaar Seraphin heeft twee miljoen euro opgehaald om zijn groei te financieren. Het bedrijf kijkt eerst naar Vlaanderen.\n\nSeraphin biedt digitale verzekeringen aan door bestaande producten te digitaliseren of door samen met andere partijen nieuwe verzekeringsproducten te creëren. Het bedrijf haalde in 2018 een eerste keer geld op waarmee het naar eigen zeggen zijn businessmodel kon valideren. 'Met deze tweede kapitaalverhoging geven we onszelf de middelen om onze ontwikkeling te versnellen', zegt commercieel directeur Hugues Bocquet.\n\nDoor een speling van het lot kon Seraphin zijn kapitaalronde net voor de lockdown afronden. Het bedrijf zegt geen last te hebben van de coronacrisis. 'Klanten die thuis zitten profiteren daarvan om hun verzekeringen door te lichten', zegt marketingdirecteur Calixte des Lauriers.\n\nDe kapitaalronde brengt enkele Belgische investeerders aan boord van de start-up. Alexis le Hodey (HI Invest) en Nicolas Debray (Hakacia Semetis) treden toe tot de raad van bestuur. Le Hodey is een telg van de gelijknamige familie achter de uitgever IPM (La Libre Belgique, La Dernière Heure), die in zijn gebouwen het kantoor van Seraphin huisvest.\n\nSeraphin ontwikkelde een platform om verzekeringen digitaal te beheren. Het bedrijf haalt zijn inkomsten zowel uit commissies op verkochte contracten als uit verzekeringen die in eigen beheer zijn ontwikkeld. De start-up telt 25 werknemers.",Digitale verzekeraar Seraphin haalt 2 miljoen op voor Vlaamse expansie,nl
8191,"De aandelen in de Nasdaq 100-index staan weer op winst tegenover het jaarbegin, met deze week nog verse records voor Amazon en Facebook.\n\nHet lijkt wel alsof Amerikaanse techaandelen immuun zijn voor corona nu de techbeurs Nasdaq alweer op winst staat sinds het jaarbegin. Wat verklaart die roze wolk, en is Big Tech nu duur?\n\nOf de economie het verhoopte V-vormige herstel zal vertonen blijft afwachten, maar Nasdaq-beleggers liggen er niet wakker van. De Amerikaanse techbeurs heeft haar eigen V al vlotjes gerealiseerd, en dat in amper 2,5 maanden. De coronaklap voor de Nasdaq - die van zijn hoogtepunt op 19 februari 28 procent terugviel – bleek niet meer dan een appelflauwte.\n\nDe aandelen in de Nasdaq 100-index staan intussen weer op winst tegenover het jaarbegin, met deze week nog verse records voor Amazon en Facebook. En dat terwijl andere beurzen nog stevig in het rood staan.\n\nStraf in het licht van de oplawaai die de economie kreeg? Zeker. Verrassend? Niet echt. ‘Er schuilt rationaliteit achter het herstel van de Nasdaq. Als je kijkt naar de aard van de crisis, is het geen verrassing’, zegt Quirien Lemey, die voor Degroof Petercam verschillende techgeoriënteerde fondsen beheert.\n\nEenzelfde geluid bij Edward Wales, een techaandelenspecialist van het beurshuis Berenberg. ‘Het is niet verrassend als je weet dat de Nasdaq-index gedomineerd wordt door grote techbedrijven die het minst last hebben van de coronacrisis. De FAANG-bedrijven – Facebook , Amazon , Apple , Netflix en Google-moeder Alphabet – zijn alleen maar prominenter geworden tijdens de crisis.'\n\nTelegeneeskunde\n\nSchermvullende weergave ©Mediafin\n\nHet lijkt alsof de coronacrisis op het lijf geschreven is van Big Tech, met zijn online alternatieven voor een fysieke wereld in lockdown. We kunnen niet meer naar een cinemazaal, dus nestelen we ons in de zetel voor een Netflix-film. De supermarkt skippen we voor een bestelling bij de e-commercereus Amazon. En voor thuiswerk zijn er de communicatietools van Microsoft (Skype, Teams), dat samen met Amazon en Alphabet ook de clouddiensten aanbiedt die werken vanop afstand mee mogelijk helpen te maken.\n\nMicrosoft mocht onlangs dan ook met sterke kwartaalresultaten uitpakken, mede dankzij zijn formidabele cloudtak. Dat de coronacrisis een turbo zet op sommige trends, signaleerde ook Microsoft-CEO Satya Nadella. ‘In een tijdsbestek van twee maanden heeft een digitale transformatie plaatsgevonden die normaal twee jaar kost’, zei hij eind april.\n\nLemey merkt hetzelfde op. ‘Trends die al jaren bezig waren, gaan nu een paar versnellingen hoger. We shoppen meer online en betalen meer digitaal. Sommige winkels accepteren geen cash meer.’ Het belang van e-commerce in de totale retailverkopen maakt een kwantumsprong in de VS, met een penetratiegraad die in amper acht weken steeg van 16 naar 27 procent (zie grafiek).\n\nDie toename met 11 procentpunten is even groot als in de voorgaande tien jaar. De onlinebetaaldienst PayPal ziet intussen zijn business boomen en staat op de beurs al 35 procent hoger dan bij de jaarstart.\n\nTrends die al jaren bezig waren gaan nu een paar versnellingen hoger. Quirien Lemey Degroof Petercam\n\nOok voor telegeneeskunde of ‘e-health’ gaat het plots snel, zeker in de VS. Ziekenhuizen die vijftien jaar over de invoering van efficiëntere videoconsultaties gepalaverd hebben, zien dat nu gerealiseerd in amper enkele weken. Nasdaq-bedrijven als Teladoc Health, dat snelle videoconsultaties met duizenden dokters aanbiedt, of Livongo Health, dat mensen met onder meer diabetes vanop afstand monitort, varen er wel bij.\n\nDe koers van Livongo verdubbelde ruimschoots sinds het jaarbegin. ‘Het is het best presterende aandeel in ons New Gens-fonds, dat op innovatieve en disruptieve bedrijven focust’, stelt Lemey. Zijn fonds staat op een winst van goed 7 procent sinds begin januari, een indicatie van de rugwind voor techaandelen.\n\nDaar horen ook gamingbedrijven bij, die van dezelfde coronacocon profiteren als Netflix. ‘Ze hebben hun omzet gevoelig kunnen opkrikken. En dat met de verkoop van bestaande computerspellen, wat extra winstgevend is’, weet Lemey.\n\nEen spelontwikkelaar als Activision Blizzard noteert een kwart hoger tegenover het jaarbegin. En dan is er nog biotech, dat profiteert van de koortsachtige zoektocht naar een coronavaccin. De koers van Moderna, dat hoopgevende testresultaten publiceerde, is al meer dan verdrievoudigd dit jaar.\n\nWaarderingskloof\n\nPhilippe Gijsels, de hoofdstrateeg van BNP Paribas Fortis, wijst erop dat zoveel geld naar groeiaandelen zoals tech gevloeid is dat de waarderingskloof met waardeaandelen groter is dan in 2000, het toppunt van de dotcomzeepbel. Hoe groot die stroom richting tech is, werd onlangs duidelijk met een nieuw record voor de populaire Nasdaq-tracker QQQ van vermogensbeheerder Invesco. Die bereikte eerder deze maand voor het eerst een marktwaarde van 100 miljard dollar.\n\n‘Tel daarbij de vele thematische fondsen waarin de wijd vertakte Big Tech-aandelen zitten, en je krijgt een aanzuigeffect waarbij die aandelen massaal gekocht worden’, zegt Gijsels. Even sprekend is dat de vijf grootste aandelen - Microsoft, Apple, Amazon, Alphabet en Facebook - intussen een ongeziene 20 procent van de totale waarde van de S&P500-index voor hun rekening nemen.\n\nDat zo’n kleine groep de beurs trekt, vertekent niet alleen de gemiddelde marktprestatie – de zwaar getroffen energiesector heeft een gewicht van amper 3 procent in de S&P500 en laat zich dus nauwelijks voelen – het is ook niet zonder risico. Een forse tegenvaller bij een van hen laat zich meteen voelen, en al zeker als een plotse exodus uit Big Tech zou plaatsvinden omdat ze niet meer aan de groeiverwachtingen voldoen. Al nuanceert Wales dat beleggers goed weten wat ze met de Nasdaq kopen: een techgeoriënteerde index. ‘Ze zoeken net de blootstelling op de techsector op.’\n\nIk verwacht dat de consolidatie zal versnellen. De grote spelers kunnen zo hun cash aan het werk zetten. Edward Wales Berenberg\n\nDe hamvraag is of al die ronkende technamen duur noteren. Critici als David Tepper, hedgefondsmanager van Appaloosa Management, noemt de waardering van sommige Nasdaq-aandelen ‘nuts’. Lemey is veel genuanceerder. ‘Tech is niet duur. Het hangt af van wat je bekijkt, want dé techsector bestaat niet. Het gaat om vele subsectoren. Intussen is ook duidelijk dat groeiaandelen helemaal niet slecht presteren tijdens een crisis. Mensen zoeken groei in een crisis, en de winsten van techbedrijven hebben relatief goed standgehouden.’\n\nOok Wales gelooft dat de FAANG-waarderingen meevallen. ‘Facebook is met een koers-winstratio van 22 (op basis van de voorspelde winst voor het komende jaar, red.) helemaal niet duur vergeleken met zijn geschiedenis. Bij Amazon is dat 65, maar je hebt het over de enige retailer die elk jaar 50 procent groeit nu we alles steeds meer online bestellen. Vergeet ook niet dat beleggers sinds de coronaschok een voorkeur voor stevige balansen hebben, en Big Tech zit op honderden miljarden dollars cash. Dat duwt hun waardering hoger. Ook vergeleken met Europese techbedrijven – SAP heeft een koers-winstratio van 18, ASML van 27 – lijken de FAANG's niet duur.'\n\nGijsels vindt Amerikaanse tech wel relatief prijzig, maar erkent dat je die aandelen niet zomaar kan mijden. ‘We staan aan de vooravond van een gouden eeuw voor biotech. Je betaalt een stevig prijskaartje voor die bedrijven, maar anders mis je de rit.’\n\nOnverwachte bonus\n\nCruciaal voor de waardering is de vraag hoe blijvend ons door corona gewijzigd gedrag is. Zullen we ook nadat het virus bedwongen is meer van thuis uit werken en online shoppen? De huidige boost voor Big Tech zou dan structureel worden. Lemey is een believer. ‘Als de lockdown voorbij is, keren we niet terug naar hoe het voordien was. Ik verwacht een blijvend effect.’\n\nBig Tech zou dan zijn grip op de digitale wereld verstevigen, eventueel ook door oudere babyboomers als vaste gebruikers binnen te halen omdat zij kwetsbaarder blijven zolang er geen vaccin is. Uber-ritjes kunnen dan weer een alternatief vormen voor wie het openbaar vervoer mijdt.\n\nJeffrey Kvaal, die het aandeel Apple volgt voor het beurshuis Nomura Instinet, acht het goed mogelijk dat bedrijven als Amazon of Microsoft versterkt uit de pandemie komen. Maar voor Apple geldt dat niet, waardoor hij de recente koersstijging van de iPhone-maker niet gerechtvaardigd vindt.\n\nWe staan aan de vooravond van een gouden eeuw voor biotech. Philippe Gijsels BNP Paribas Fortis\n\nAl heeft hij er wel een verklaring voor. ‘Apple profiteert van de populaire FAANG-trade en stijgt mee met de andere aandelen in dat mandje. Het surft ook mee op de aankomende 5G-supercyclus, al is dat niet helemaal terecht. Tot slot genereert Apple elk jaar 70 miljard dollar cash, waarmee het eigen aandelen kan inkopen en het dividend kan optrekken. Een belegger kan rustig slapen met die wetenschap.’\n\nDe coronapandemie heeft nog een onverwachte bonus voor Big Tech, die een kopwind voor hun aandelenkoersen wegneemt. De kritiek van consumenten, politici en toezichthouders – over privacyschendingen en monopolistisch gedrag – lijkt te verstommen nu de digitale platformen zich opwerpen als essentiële schakels in coronatijden. Ze zijn nu redder in de plaats van boeman.\n\nSprekend is de redding van de maaltijdkoerier Deliveroo door Amazon, dat een belang van 16 procent verwerft via een kapitaalronde die goed is voor 575 miljoen dollar. De Britse concurrentiewaakhond zette het licht versneld op groen voor Amazon om de overleving van Deliveroo te garanderen.\n\nGroter en dominanter\n\nVolgens Wales is de perceptie van Big Tech door consumenten veranderd, iets waar de bedrijven actief aan meewerken. Hij geeft het voorbeeld van Amazon, dat liefst 175.000 aanwervingen aankondigde om de coronadrukte het hoofd te kunnen bieden. De winstgevendheid van de e-commercereus leed daaronder, maar Amazon liet niet na om via pr-campagnes te benadrukken hoe het jobs creëerde op een moment dat de economie zware klappen krijgt.\n\nMeteen ligt de weg open voor verdere consolidatie nu toezichthouders milder lijken en kleinere bedrijven in de problemen dreigen te komen door de coronacrisis. Big Tech wordt dan alleen maar groter en dominanter. ‘Ik verwacht dat de consolidatie zal versnellen’, zegt Wales. ‘De grote spelers kunnen zo hun cash aan het werk zetten, die nu op de winstgevendheid weegt.’ Ook Gijsels ziet de consolidatie verdergaan. ‘Big Tech-bedrijven evolueren steeds meer naar conglomeraten die op elkaar lijken. Via overnames kopen ze dan alles wat nog ontbreekt.’\n\nHelemaal rimpelloos zal het niet verlopen, waarschuwt Lemey. ‘Een risicofactor voor de komende jaren is het aanzwellende protest tegen de lage belastingen die Big Tech betaalt. Europa kijkt daarnaar. Er zal ook geld nodig zijn om alle overheidsstimulus te betalen.’",Amerikaanse tech lacht coronacrisis weg,nl
8192,"Tottenham Hotspur hervatte net als de andere teams in de Premier League deze week de training. Op een herneming van de competitie is het nog zeker een aantal weken wachten. 'We kijken er allemaal heel erg naar uit om weer te voetballen', zegt middenvelder Eric Dier donderdag op de website van de Spurs.\n\nSinds dinsdag mogen de PL-teams weer trainen in kleine groepjes, als ze de social distancing respecteren. Contacten zijn nog niet toegelaten. 'Het is top', zegt Dier, ploegmaat van Toby Alderweireld en Jan Vertonghen. 'Je apprecieert ons trainingscentrum nog meer als er weer in bent. We hebben heel mooi weer gehad en was heel prettig om opnieuw de bal te voelen en buiten op de trainingsvelden te staan. Het is helemaal anders dan wat we mochten doen tijdens de lockdown thuis.'\n\nDe Premier League ligt stil sinds maart. In de loop van volgende maand hopen ze over het Kanaal weer te voetballen.\n\n'Het was heel fijn de mensen terug te zien, vanop een afstand', gaat Dier voort. 'Dit is een heel vreemde ervaring geweest. Normaal is de band tussen de spelers, de trainers en de staf heel intens. Iedereen met wie ik heb gesproken, vertelde mij dat hij oké is. Iedereen gaat goed om met de situatie maar we kijken er gewoon allemaal heel erg naar uit om weer te voetballen.'\n\nNiet alle spelers delen evenwel de mening van Dier. Zo liet Watford-kapitein Troy Deeney weten niet te willen trainen uit schrik zijn baby te besmetten.",Ploegmaat van Toby Alderweireld en Jan Vertonghen bij Tottenham: 'Spelers hunkeren naar competitie',nl
8193,"De raad van bestuur van Waasland-Beveren heeft groen licht gegeven om de verplichte degradatie naar 1B aan te vechten. De Waaslanders willen alle middelen aanwenden om hun gelijk te halen, desnoods voor de rechtbank. Anderzijds bestudeert de club de mogelijkheid om de licentie van Moeskroen aan te vechten.\n\nDe manier waarop de Henegouwers hun licentie kregen, vinden ze in het Waasland een schande. De beloften dat Moeskroen de nodige financiële middelen zou storten, volstond. En dat terwijl andere clubs zoals KV Oostende hemel en aarde moesten bewegen om het geld effectief op een rekening van de club te hebben. Twee maten en twee gewichten? De Beverse advocaten denken dan ook dat ze goeie kans maken om te winnen. ‘Moeskroen is een ander verhaal’, aldus Rombouts. ‘Ze hebben hun licentie via het BAS verworven. Maar de motivering van het BAS vinden wij hallucinant. Mogelijks gaan we die beslissing bij de burgerrechtbank aanvechten. Daarover zijn we ons aan het beraden.’\n\nDe eerste stap is al gezet. Waasland-Beveren heeft een verzoek tot bemiddeling gestuurd naar Peter Croonen, de voorzitter van de Pro League. ‘Als er een conflict is binnen de Pro League of als een lid niet akkoord is met de beslissing van de Algemene Vergadering kan er een mediatie plaatsvinden onder leiding van de voorzitter van de Pro League’, vertelt Tom Rombouts, clubadvocaat en bestuurslid van Waasland-Beveren. ‘Dat staat letterlijk beschreven in de statuten van de Pro League.’ Waasland-Beveren wacht nu op een standpunt.\n\nBAS aanvechten\n\nAls blijkt dat die mediatie geen soelaas biedt of er geen gevolg wordt gegeven aan het verzoek, stapt de club naar het Belgische Arbitragehof voor de Sport (BAS) om die beslissing van de Algemene Vergadering aan te vechten. ‘De Pro League voorziet in haar statuten dat deze procedure via het BAS moet verlopen. Na de beslissing van het BAS kunnen we eventueel nog naar de burgerrechtbank stappen.’\n\nDe Pro League hakte vorige vrijdag definitief de knoop door: het seizoen 2019-2020 werd stopgezet met Club Brugge als kampioen en Waasland-Beveren als degradant. Vooral die degradatie heeft grote gevolgen voor meerdere clubs, aangezien het lange tijd leek dat volgend seizoen 18 clubs in 1A zouden mogen aantreden. Vooral de manier waarop die beslissing tot stand kwam, oogstte heel wat kritiek.\n\n‘Seizoen schrappen of 18 ploegen’\n\n‘Als er een kampioen is, moet er ook een zakker zijn, om de geest van de sport te respecteren’, klonk het toen bij Mehdi Bayat, voorzitter van de KBVB. ‘Waasland-Beveren stond laatste en is dus de logische degradant. En vanuit die redenering dient er ook een stijger uit 1B te zijn. Daarom dat er ruimte is voor de return van de promotiefinale tussen Oud-Heverlee Leuven en Beerschot.’\n\nMaar volgens Waasland-Beveren is de beslissing van de Algemene Vergadering van 15 mei fundamenteel niet rechtsgeldig en niet conform de statuten. ‘Zo moet de agenda van de Algemene Vergadering acht kalenderdagen op voorhand uitgestuurd worden’, verduidelijkt Rombouts. ‘Wij hebben pas op 11 mei een eerste uitnodiging mogen ontvangen. Veel te laat, dus. Bovendien werd diezelfde agenda op vrijdag 15 mei, de dag van de beslissing, om half tien en half elf nog tweemaal gewijzigd. En dat enkele uren voor één van de belangrijkste vergaderingen in de geschiedenis van de Pro League. Als die vergadering niet rechtsgeldig is, is de beslissing evenmin rechtsgeldig.’\n\nEen schrapping van het seizoen of een competitie met 18 ploegen is dan ook waar de Waaslanders voor pleiten. ‘In het seizoen 1939/1940 en 1944/1945 werd de competitie tweemaal geannuleerd, zonder kampioen of degradant’, aldus Rombouts. ‘Dat zijn twee belangrijke precedenten waarop we ons kunnen beroepen. En dat heeft niks te maken met het feit of Club Brugge kampioen mag zijn of niet. Als de competitie nietig zou verklaard worden, is Club de morele kampioen. Maar op dit moment kijken we enkel in het belang van Waasland-Beveren.’\n\nFinanciële kater?\n\nDe Waaslanders zijn dan ook van plan hun vel duur te verkopen. ‘Wij gaan alle rechtsmiddelen uitputten’, besluit Rombouts. ‘Wij zijn de Leeuwen van Beveren. Wel, de leeuw klauwt terug. Wij laten ons niet doen. Akkoord: we hebben enkele jaren tegen de degradatie gevochten. Maar wij zijn wel een van de vijf profclubs die positieve cijfers kunnen voorleggen. Wij hebben geen schulden, maken elk jaar winst en krijgen elk jaar zonder problemen onze licentie. Wij leggen een mooi, financieel parcours af, maar worden daar uiteindelijk voor gestraft. Terwijl andere clubs met allerlei constructies toch kunnen overleven. Dat moet dringend eens veranderen.’\n\nDe reglementen van de Pro League maken een rechtsgang allesbehalve makkelijk voor Waasland-Beveren. Bij gerechtelijke stappen dreigen de Waaslanders hun tv-geld te verliezen en dan doemt de rand van de afgrond op.\n\nVolgens de statuten van de Pro League mag een club niet naar de burgerlijke rechtbank trekken. Dan sluit het zichzelf uit en worden de tv-gelden geblokkeerd. In 1B zal dat zo’n 600.000 euro zijn, maar voor dit seizoen had Waasland-Beveren recht op 2,89 miljoen. Zonder dat geld is het moeilijk om te overleven.\n\nZeker omdat de Pro League vrijdag nog financiële implicaties op de agenda zette. Wie tegen de competitieformat met 16 clubs stemde of technische werkloosheid gebruikte voor zijn spelers, heeft geen recht op solidariteit. Weer 200.000 euro minder op de Beverse rekening. In principe hadden ze op de Freethiel ook nog recht op 140.000 euro compensatie voor de gemiste thuismatch tegen AA Gent op speeldag 30, maar ook die vervalt als er geprocedeerd wordt voor de rechtbank.\n\nMaar de Waaslanders hebben niets meer te verliezen. De toekomst oogt niet rooskleurig als ze zakken. Op de achtergrond volgden Duitse kandidaat-overnemers deze zaak nog met argusogen, maar zullen die nog investeren als Waasland-Beveren niet meer op het hoogste niveau speelt? Twijfelachtig. ‘Dit is een drama voor onze club’, aldus Wim Van Goethem van het overkoepelende supportersorgaan. ‘Zo krijgen de mensen een degout van het voetbal.’",Waasland-Beveren vecht verplichte degradatie aan,nl
8194,"Acht spelers van de Mexicaanse voetbalclub Santos Laguna hebben positief getest op het nieuwe coronavirus. Daardoor komt de herstart van de competitie mogelijk in gevaar.\n\nVolgens de Mexicaanse voetballiga vertonen de spelers, wier identiteit niet bekend werd gemaakt, geen symptomen. Ze moeten zich nu aan zelfisolatie houden om de verspreiding van het virus tegen te gaan. De testen werden afgenomen met het oog op een eventuele hervatting van de training vanaf volgende week. Het Mexicaanse kampioenschap ligt stil sinds 15 maart.\n\nTot dusver kende het Mexicaanse voetbal nog maar twee positieve gevallen, met name Ligavoorzitter Enrique Bonilla, en Alberto Marrero, de voorzitter van San Luis. Op het moment van de onderbreking van de competitie stond Santos Laguna derde met zeventien punten, vijf minder dan leider Cruz Azul.\n\nIn Mexico zijn al meer dan zesduizend mensen overleden aan covid-19. Het land telt 56.500 officiële besmettingen.","Niet één, niet twee, niet drie, maar acht (!) spelers van zelfde voetbalclub testen positief op covid",nl
8195,"In de Brusselse Nieuwstraat is het druk. Maar niet in alle winkels.\n\nTwee weken na hun heropening boeken de winkels 70 procent van hun normale omzet. Achter dat gemiddelde schuilen grote winnaars en zware verliezers. 'Voor onze winkel wacht een rij klanten. Op weg naar onze buren, weliswaar.'\n\nAlleen aan de ingang, bij de horloges en de parfums, is volk te bespeuren. Op de andere verdiepingen van het warenhuis Galeria Inno in de Nieuwstraat in Brussel lopen meer verkopers dan klanten rond. 'En dan zit een deel van de collega's nog thuis', zucht een van hen. 'Vorige week was het nog erger. Maar ook nu loopt hier twee tot drie keer minder volk rond dan normaal. Mensen kopen geen kostuums meer, want er zijn geen trouwfeesten. Ook andere dure kleding verkoopt slecht, door al die werkloosheid. Alleen een vaste waarde als Hugo Boss lokt nog wat volk.'\n\nEven verderop in het shoppingcentrum Docks stappen we een volledig lege Massimo Dutti binnen. De vier personeelsleden keuvelen werkloos. 'Ik heb gisteren amper vijf broeken verkocht', zegt een verkoper in de kledingwinkel Scotch&Soda. 'Er stond wel een rij voor onze deur, voor de Zara Home-interieurwinkel hiernaast.'\n\nHier lopen twee tot drie keer minder klanten rond dan normaal. En vorige week was het nog erger. Verkoper Galeria Inno\n\nVoor wie naar de statistieken kijkt, is het misschien een verrassing dat sommige winkels er leeg bij liggen. De Belgische winkels boeken sinds hun heropening op 11 mei 70 tot 80 procent van hun gewone omzet, valt te horen bij handelaars, winkelpandenverhuurders en winkelfederaties. Maar dat gemiddelde is de optelsom van succesvolle winkels en winkels waar het niet goed gaat.\n\n'Dat de winkels 80 procent van hun normale omzet boeken, betekent vooral dat de Belgen geen inhaalinkopen doen', zegt Jan De Nys, de topman van de winkelverhuurder Retail Estates. 'Mensen winkelen omdat ze echt iets nodig hebben en niet voor de fun. Daarom is er wel een inhaalbeweging bij tuincentra, elektronicawinkels, doe-het-zelfzaken en interieurwinkels.'\n\nZwembaden\n\nDat zien we bij de Maisons du Monde-interieurwinkel in Brussel, waar het vrij druk is. 'Vorige week was hier nog meer volk', zegt een verkoper. 'Toen kochten de mensen grote meubels zoals zetels en stoelen. Nu kopen ze kleinere accessoires. Wie langskomt, koopt meer dan normaal.'\n\n'Als je in onze sector je omzet niet hebt verdubbeld, heb je het als ondernemer niet goed gedaan', zegt een cryptische Erwin Van Osta, de topman van de doe-het-zelfketen Hubo. 'Een maand geleden mochten we weer openen en meteen braken we alle records. Dat blijven we doen, omdat het mooi weer is en de mensen thuis zitten. We hebben nog nooit zulke hoge verkoopcijfers gezien voor zwembaden. Ook grasmaaiers en sproei-installaties doen het heel goed. Net als verf.'\n\nAls je in onze sector je omzet niet hebt verdubbeld, heb je het als ondernemer niet goed gedaan. Erwin Van Osta Topman Hubo\n\nOok goedkope ketens doen het goed. De rijen voor Action haalden het nieuws. Ook Bristol verkocht deze week de helft meer dan normaal. 'De crisis helpt ons een beetje. We trekken nieuwe klanten aan', zegt topvrouw Elise Vanaudenhove. 'Bovendien moeten mensen nieuwe kleding en schoenen kopen voor hun groeiende kinderen.'\n\nOok in de Nieuwstraat scoren vooral de erg goedkope ketens. Terwijl het vrij kalm is bij Inno, We Fashion en C&A, staan lange rijen voor Pull&Bear (15 wachtenden), Berhska (15), Zara (30) en zeker Primark, waar zo'n 40 klanten tot drie winkelpanden verder staan aan te schuiven op minder dan 1,5 meter van elkaar.\n\nShoppingcentra\n\nNiet alleen het aanbod en de prijzen bepalen of winkels succesvol zijn in coronatijden. Ook de locatie is belangrijk. 'Onze winkels langs drukke wegen in de stadsrand doen het goed, net als die in kleinere steden', zegt Joachim Rubin, de topman van het Belgische LolaLiza. Dat zijn kledingketen toch maar 70 tot 80 procent van de normale omzet boekt, is te wijten aan de winkels in grotere steden en in shoppingcentra. 'Vooral die laatste doen het erg slecht.'\n\n+50% Bristol De goedkope schoenwinkelketen Bristol verkoopt de helft meer dan in dezelfde periode een jaar geleden.\n\n'In de shoppingcentra zijn de resultaten bij momenten abominabel', beaamt Geert Schotte, de topman van Standaard Boekhandel. De winkels boeken er volgens de winkelfederatie Comeos 40 tot 60 procent minder omzet.\n\n'Ze hebben minder aantrek omdat de horecazaken gesloten zijn', zegt Kasper Deforche, de topman van Wereldhave Belgium. De winkelpandenverhuurder telt de helft minder bezoekers in zijn shoppingcentra.\n\nWallonië\n\nDe shoppingcentra zien de helft minder bezoekers. Kasper Deforche Topman Wereldhave Belgium\n\nIn Wallonië lokken de winkels minder volk dan in Vlaanderen, zegt Deforche. De Vlaamse Standaard Boekhandels doen het beter dan hun Franstalige evenknie Club. De invloed van Frankrijk is groot, zeggen waarnemers. De Fransen namen strenge maatregelen tegen het virus. 'Walen zijn banger voor corona, maar een andere verklaring is dat er meer werkloosheid is', zegt Comeos-topman Dominique Michel.",Heropening winkels is tegelijk drama en succes,nl
8196,"Als de Olympische Spelen van Tokio ook volgend jaar niet kunnen doorgaan, dan gaan ze helemaal niet meer door. Volgens Thomas Bach, de voorzitter van het Internationaal Olympisch Comité (IOC), worden de Spelen in dat geval geschrapt en moeten de sporters naar Parijs 2024 toewerken.\n\n'Ik heb daar wel begrip voor. Je kan niet voor altijd 3.000 tot 5.000 mensen in dienst houden in een organisatiecomité', zei Bach bij de BBC. 'Je kan ook niet ieder jaar de sportkalender van alle grote federaties wereldwijd blijven aanpassen. Je kan atleten niet zo lang in onzekerheid houden. Bovendien zou er dan ook zoveel overlap ontstaan met de volgende Olympische Spelen.'\n\nDe Spelen van Tokio zijn als gevolg van de coronacrisis met een jaar verplaatst. Ze staan nu voor 23 juli tot en met 8 augustus 2021 op de kalender.\n\n'We moeten voorbereid zijn op verschillende scenario’s', zei Bach. 'We hebben het gezamenlijke doel om de Spelen in juli volgend jaar te houden. We kijken naar wat daarvoor nodig is. Hoe ziet de organisatie er uit? Welke gezondheidsmaatregelen zijn er nodig? Moeten sporters en andere deelnemers wellicht in quarantaine? Wat betekent dit voor het leven in het olympisch dorp? En ga zo maar door. We kijken naar al die verschillende opties en alternatieven. Als we een duidelijker beeld hebben van hoe de wereld er uit zal zien op 23 juli 2021, dan nemen we de juiste beslissing.'\n\nFoto: REUTERS\n\nVeilige omgeving\n\nVolgens sommige experts kunnen grote evenementen zoals de Spelen pas worden gehouden als er een vaccin is tegen het nieuwe coronavirus. De Japanse premier Shinzo Abe zei dat het grootste sportevenement ter wereld alleen kan doorgaan als het virus wereldwijd onder controle is.\n\n'We vertrouwen op de adviezen van de Wereldgezondheidsorganisatie', zei Bach. 'Met onze Japanse vrienden hebben we één ding duidelijk afgesproken: we willen de Spelen organiseren in een veilige omgeving voor iedereen. Het is nu één jaar en twee maanden weg. Niemand weet hoe de wereld er dan uitziet.'",IOC-voorzitter Thomas Bach: 'Olympische Spelen van Tokio in 2021 en anders niet',nl
8197,"De Franse profclubs hebben woensdag ingestemd met een voorstel om de tweede klasse uit te breiden van 20 naar 22 ploegen. Er zouden dit seizoen geen ploegen degraderen, wat goed nieuws is voor Le Mans en Orléans, die negentiende en twintigste stonden toen de Ligue 2 vorige maand definitief werd beëindigd door de coronacrisis.\n\nHet voorstel kreeg op de vergadering van de Franse profliga 57 procent van de stemmen. Maar de Franse voetbalbond (FFF) moet de hervorming nog goedkeuren en mogelijk gooit die roet in het eten. Bondsvoorzitter Noël Le Graët liet al herhaaldelijk weten coherentie na te streven tussen de prof- en amateurwereld, waar ze promoties en degradaties wel behielden op alle niveaus.\n\nDe FFF moet de knoop doorhakken op een volgende bijeenkomst van het uitvoerend comité. Wanneer die plaatsvindt, ligt nog niet vast.",Franse profclubs willen Ligue 2 uitbreiden naar 22 ploegen,nl
8198,"Het modebedrijf FNG vraagt respijt aan ál zijn obligatiehouders, terwijl het tot nu toe maar van een deel onder hen hoopte meer financiële ademruimte te krijgen.\n\nDe algemene vergadering die het moederbedrijf van de Brantano-winkels dinsdag zou beleggen gaat niet door, omdat te weinig obligatiehouders zich hadden aangemeld. Op de vergadering wilde FNG de houders van obligaties die uitgegeven werden in 2012 en 2015 meer financiële ademruimte vragen.\n\nDe modegroep stelde hen voor in 2024 in plaats van volgend jaar de hoofdsom van de betrokken obligatieleningen terug te betalen. Het wou ook de eerstvolgende rentebetaling op zijn schulden - die normaal op 1 juni valt - met één jaar uitstellen. Zo spaart FNG cash uit, die het door de crisis broodnodig heeft. Het bedrijf verkeert in nood, want zowel omzet als winst kregen klappen door de coronacrisis en het bedrijf torst een schuldenberg die 540 miljoen euro zou bedragen. De omzet van het bedrijf ligt met 780 miljoen euro niet veel hoger.\n\nDrie maanden\n\nMaar nu verandert FNG het geweer van schouder. Het vraagt voortaan voor aan álle obligatiehouders - dus ook de beleggers die effecten kochten ten tijde van de overname van het Scandinavische Ellos - 'een uitstel van betalingen en een 'standstill' (het bevriezen van de huidige situatie, red) met drie maanden.\n\n540 miljoen euro Schuldenberg FNG torst volgens ABN AMRO een schuld van zo'n 540 miljoen euro.\n\nDat moet de modegroep vooral toelaten om de volgende rentebetalingen te overbruggen - en dus voldoende cash in het bedrijf te houden - en 'een globaal herstelplan uit te werken met alle stakeholders'. Dat plan zal vervolgens ook aan de obligatiehouders worden voorgelegd.\n\nDe modegroep is parallel bezig met 'een grondige analyse van haar cijfers en activiteiten' en wil op die basis een 'realistisch' toekomstplan uitwerken.\n\nBeurswaakhond\n\nFNG moet intussen ook vragen beantwoorden van de beurswaakhond FSMA. Die heeft al maanden vragen bij bepaalde overnames én over de jaarrekening van FNG over het boekjaar 2018. De notering van het aandeel zal opgeschort blijven zolang de beurswaakhond die antwoorden niet gekregen heeft.\n\nRevisor Mazars keurde de jaarrekening van 2018 van FNG zonder voorbehoud goed. Maar hij 'vestigde de aandacht' op enkele elementen uit de balans, waaronder een transactie met betrekking tot een extern handelsfonds (voornamelijk voorraden), de goodwill op FNG's balans (de meerprijs die bij overnames bovenop de boekwaarde wordt betaald) en de immateriële activa. De analyse die FNG over die twee laatste elementen uitvoerde 'bevatten elementen van beoordeling die inherent onzekerheden', vindt Mazars.",FNG vraagt meer toegevingen obligatiehouders,nl
8199,"De voorganger van Peeters, Ben Weyts (N-VA), had begin vorig jaar al de gloednieuwe meetapparaten voorgesteld en hij beloofde ze eind 2019 of begin 2020 in te voeren. Het project was eigenlijk zo goed als klaar, op het wetgevende kader na. De autokeuring had eerder al drie proefapparaten aangeschaft, die klaar staan om ingezet te worden. ""De apparatuur staat klaar, de kennis is er"", zei onderzoeker Nils Hooftman (VUB) daar toen over.\n\nMaarten Matienko van mobiliteitsorganisatie VAB zei daarover dit: ""Het is heel belangrijk dat minister Peeters deze apparatuur nu toelaat zodat we de vervuilers uit het verkeer kunnen halen.""\n\n","Vlaamse regering legt opsporing vervuilende diesels stil: ""absurde situatie"" blijft, vrees voor ""autokeuringstoerisme""",nl
8200,"Het Disney World resort in Orlando (Florida) geniet de voorkeur van de NBA-top om er de competitie te hervatten. Dat berichten Amerikaanse media.\n\n'Orlando/Disney World is duidelijk de favoriete optie om als terrein te worden gekozen voor de herstart van de competitie 2019-2020. Deze locatie heeft dankzij haar hotels, complexen en aanwezige infrastructuur een grote voorsprong op steden als Las Vegas', meldt The Athletic.\n\nDe NBA zou er gebruik kunnen maken van het ESPN Wide World of Sports Complex. Dat ligt op de Disneysite en biedt heel wat basketbalfaciliteiten. Er werden al eerder studentenkampioenschappen en WNBA-evenementen georganiseerd.\n\nHet NBA-seizoen ligt door de coronacrisis stil sinds 11 maart. Al enkele weken zijn de spelers weer welkom in de trainingscomplexen van hun team, waar ze zich wel aan de regels van social distancing moeten houden.\n\nAls mogelijke datum om de NBA-competitie te hervatten wordt midden juli naar voren geschoven. NBA Commissioner Adam Silver liet onlangs weten begin juni de knopen te willen doorhakken.",NBA verkiest Disney World om competitie te hervatten: 'Dankzij aanwezige infrastructuur een grote voorsprong op Las Vegas',nl
8201,"De onlineveiling BVA Auctions zag haar bezoekersaantal tijdens de lockdown met een vijfde toenemen. Retailers zien het als een extra kanaal om van hun stocks af te geraken.\n\nNiet alleen de klassieke e-commerce boomde tijdens de lockdown als nooit tevoren. Ook de Nederlandse onlineveilingsite BVA Auctions trok flink meer trafiek aan. ‘Sinds de start van de coronacrisis zien we een groei met 20 procent, van 175.000 naar meer dan 200.000 sitebezoeken per dag. Het aantal biedingen nam met 30 procent toe’, zegt directeur Andy Vons.\n\nBVA is een onderdeel van de groep TBAuctions, die ook het veilingbedrijf Troostwijk omvat. Die laatste is in ons land vrij bekend als veilinghuis voor bedrijfsgoederen, onder meer uit grote faillissementen. Zo gingen er vorig jaar onder meer activa van de erotiekketen Pabo en de touroperator Thomas Cook België onder de hamer.\n\nHet onlineplatform BVA werd in 2003 opgericht en groeide in Nederland uit tot een belangrijk verkoopkanaal aan consumenten. Veel retailers gebruiken het om van hun oudere voorraden af te geraken. De gebruikservaring lijkt sterk op die van e-commercesites, met dat verschil dat je een bod uitbrengt in plaats van een vaste prijs te betalen. De gekochte goederen kunnen aan huis geleverd worden en consumenten krijgen 14 dagen bedenktijd.\n\nCommissies\n\nHet platform verdient via commissies die het aanrekent aan de hoogste bieder (gemiddeld 17% op verkoopprijs) en aan de verkoper (gemiddeld 5%, afhankelijk van de volumes).\n\nBVA probeert sinds begin dit jaar meer voet aan de grond te krijgen in België. Het wordt daarbij een handje geholpen door de coronacrisis. ‘Ongeveer 15 procent van onze bezoekers en 10 procent van onze biedingen komen nu uit België. Het aantal biedingen uit België steeg tijdens de lockdown met 29 procent tegenover vorig jaar’, zegt Vons. ‘Opvallend is dat alles wat met woninginrichting, tuin, terras, handgereedschap en sport te maken heeft, erg in trek is. We zien dat mensen die thuis zitten een bezigheid zoeken.’\n\nDe West-Vlaming Jan Mortier profiteert van het bestaan van BVA. Zijn bedrijf Yolott helpt fabrikanten van designspullen met de verkoop van eindereeksproducten. ‘Veilingen zijn interessant omdat je er zowel een zakelijk als een particulier publiek mee kunt bereiken. Het is voor de opdrachtgevers - ook voor mij - financieel een interessant model’, zegt hij.",Veilingsite trekt meer volk tijdens lockdown,nl
8202,"De maatregelen zijn genomen op advies van de Droogtecommissie. Dat is een team van specialisten dat probeert om de droogte zo goed mogelijk in kaart te brengen en het leven met droogte zo leefbaar mogelijk te houden.\n\nHet verbod om water op te pompen uit bepaalde beken en rivieren, treft vooral de boeren. Zo’n captatieverbod –zoals dat in specialistentaal genoemd wordt- is voor alle duidelijkheid niet hetzelfde als een sproeiverbod of een verbod om je wagen te wassen met water van de kraan. Het blijft nog altijd “aangeraden” om dat niet te doen, om geen water te verspillen, maar zo’n verbod is er nu nog niet. Er is vooralsnog geen sprake van “code oranje” zoals bijvoorbeeld vorig jaar het geval was.",Dit zijn de (eerste) droogtemaatregelen die de provinciegouverneurs nemen,nl
8203,"Ivan Leko wordt de opvolger van Laszlo Bölöni bij Antwerp. De contacten met de 42-jarige Kroaat waren al gelegd en hij was woensdagmiddag ook op bezoek in de Ghelamco Arena in Gent, waar voorzitter Paul Gheysens zijn kantoren heeft. De Kroaat tekent er voor twee jaar bij Antwerp.\n\nLeko ging alvast op de foto met Gheysens en zijn zoon Michael, poserend met een glaasje champagne. Vandaag werden alle details over zijn komst naar de Great Old afgerond.\n\nDe voormalige middenvelder en Kroatisch international woont op een boogscheut van de Bosuil, waar hij eind vorig seizoen nog een paar wedstrijden bijwoonde. Antwerp is voor Leko de vierde Belgische club als trainer. Nadat hij zijn schoenen aan de haak had gehangen bij Lokeren, begon hij zijn trainerscarrière in 2014 bij OHL, waar hij degradatie naar 1B niet kon vermijden. Later trok hij naar STVV, waar hij in het seizoen 2016-2017 indruk maakte, ook op Club, dat hem binnenhaalde. Vorige zomer trok hij naar Al Ain in de Verenigde Arabische Emiraten, maar daar werd de samenwerking in december al stopgezet.\n\nIvan Leko komende 2 seizoenen hoofdtrainer van R. Antwerp FC! ?????\n\n\n\nDe officiële voorstelling van onze nieuwe coach en meer info over de samenstelling van de technische staf volgt volgende week.\n\n\n\nWe kijken uit naar een succesvolle samenwerking! ?? pic.twitter.com/SXUaAZ82Jl — Royal Antwerp FC (@official_rafc) May 20, 2020",Ivan Leko tekent voor twee jaar bij Antwerp,nl
8204,"Luc Van Mol: 'We waren de eerste om te verkondigen dat we de huur van onze panden niet zouden betalen tijdens de crisis.'\n\nBij de kledingwinkelgroep ZEB komen de leveringen traag op gang. ‘Heel veel fabrikanten hebben stilgelegen en beginnen nu pas mondjesmaat hun productie op te starten’, zegt CEO Luc Van Mol.\n\n‘Het was weer een dag vol vergaderingen met moeilijke beslissingen. Eerst heb ik samen met onze expansiemanager de contracten met onze verhuurders bekeken. We waren de eerste om aan te kondigen dat we de huur van onze panden niet zouden betalen tijdens de crisis. Dat hebben we twee maanden lang ook niet gedaan.’\n\n‘We zijn op zoek gegaan naar een wettelijke basis voor onze beslissingen en zijn op relevante wetgeving gestoten die nog uit de Tweede Wereldoorlog stamt. We huren een gebouw om daarin een winkel uit te baten. Als de overheid beslist dat onmogelijk te maken, is het toch niet vanzelfsprekend dat we blijven betalen? Want je kan in dat gebouw geen winkelactiviteit meer uitoefenen.’\n\nVandaag ben ik in ons magazijn gaan kijken. Dat staat helemaal leeg: een hallucinant zicht. Luc Van Mol CEO ZEB\n\n‘Vandaag hebben we al 21 verhuurders opgebeld om daarover afspraken te maken. We zijn telkens tot een akkoord gekomen. Daarbij maken we een verschil tussen grote en kleine verhuurders. Als iemand veel gebouwen in bezit heeft met een rendement van 6 procent, dan houdt hij misschien nog 4 procent over als wij even niet betalen.’\n\n'Belangrijk is dat we dat op een ethische manier en in eer en geweten doen. We willen niemand in de afgrond duwen, maar we vinden ook dat we de last en de gevolgen van de overheidsbeslissingen niet alleen moeten dragen. De retailers moeten niet alleen de dupe zijn.'\n\nMagazijn\n\n‘Vandaag ben ik ook in ons magazijn gaan kijken, dat weer opstart. Dat staat nu helemaal leeg: een hallucinant zicht. Het centrale plein waar in normale tijden tot 300 paletten klaar staan, ziet er akelig verlaten uit. We hebben ook een nieuw pand van 10.000 vierkante meter in aanbouw. Het is half afgewerkt. We kunnen het niet gebruiken. Voor de huur daarvan hebben we gelukkig zes maanden uitstel van betaling kunnen onderhandelen.’\n\n‘De vraag is wat de gevolgen van de crisis voor de aanvoerketens zijn. Iedereen roept dat we onze goederen dichter bij huis moeten produceren. Voor mondmaskers en andere producten uit de zorg houdt die redenering steek, maar voor ons niet. Want van Azië tot Italië: de hele wereld is getroffen.’\n\n‘En in België zijn er sowieso geen fabrieken en blijven de loonkosten te hoog. Bovendien produceren we nu al 90 procent van onze eigen collectie dicht bij huis, in Turkije, Italië of Portugal. Het enige wat fundamenteel zal veranderen is dat bedrijven nog minder vooraf zullen bestellen. Maar ook dat deden we al: we moeten onze wintercollectie nog bestellen, terwijl de meeste andere dat al zes maanden geleden deden. Dat vragen we ook aan de grote merken, die het belangrijkste deel van ons assortiment uitmaken.'\n\nBepaalde stukken uit de collectie komen wellicht niet aan, maar ik denk niet dat dat te merken zal zijn in de winkel. Luc Van Mol CEO ZEB\n\n‘Hier en daar dreigen leverproblemen, omdat de producenten nog niet helemaal herbegonnen zijn. Komt daarbij dat in Turkije enkele leveranciers beslist hebben om ook tijdens de ramadan te sluiten, wellicht omdat ze toch nog niet op volle kracht konden draaien. Daardoor dreigt een tekort aan sommige stoffen. Bepaalde stukken uit de collectie komen wellicht niet aan, maar ik denk niet dat dat te merken zal zijn in onze winkels.’",‘Er dreigt een tekort aan sommige stoffen',nl
8205,"Het probleem is niet nieuw. ""Dit is het vierde jaar op een rij dat we met een zware watercrisis zitten. Er is gewoon te weinig water in Vlaanderen.""\n\nZal onze drinkwaterwinning in het gevaar komen deze zomer? ""Dat risico is er zeker. Vorig jaar was het al bijna zover. Soms denk ik dat het zelfs eens nuttig zou zijn dat er eens 3 of 4 weken geen water uit de kraan zou komen. Die uitspraak is op het randje, maar de mensen moeten de ernst van de situatie beginnen inzien.""\n\n""Er is bij mensen over dit probleem nog geen ""sense of urgency"". Maar we moeten nu echt nadenken over de consequenties van ons waterbeheer in de natuur. En we moeten beginnen te beseffen dat de klimaatopwarming wel effectief een probleem aan het worden is op korte termijn.""","Is waterschaarste onze volgende crisis? ""Risico bestaat dat er deze zomer even geen water uit de kraan komt""",nl
8206,"Colette, het sterrenrestaurant in Westerlo, verhuist alvast voor de zomer naar een ruimere plek aan de vijvers in Averbode. 'Ik ben met de meter rondgegaan in Colette, ik kan er de veiligheid niet garanderen', verklaart chef Thijs Vervloet de opmerkelijke stap.\n\nChef-kok Thijs Vervloet opende zijn restaurant, dat in 2016 werd bekroond met een Michelinster, de laatste keer op 13 maart. Een dag later begon hij met een takeaway-versie van Colette, zij het dan ...",Sterrenrestaurant verhuist tijdelijk naar groter pand om afs...,nl
8207,"De Zuid-Koreaanse voetbalbond heeft FC Seoel een boete van 100 miljoen won (74.400 euro) gegeven voor het plaatsen van sekspoppen in de tribunes tijdens een wedstrijd achter gesloten deuren. Dat bevestigde een woordvoerder van de K-League woensdag. Volgens het agentschap Yonhap heeft FC Seoel laten weten de boete “nederig te aanvaarden”.\n\nVorige zondag zorgde de club uit de Zuid-Koreaanse hoofdstad voor flink wat ophef door de poppen in de lege stoeltjes te plaatsen tijdens de wedstrijd tegen Gwangju. Volgens FC Seoel hadden de poppen mannequins moeten voorstellen maar ze bleken te zijn besteld bij een vertegenwoordiger van erotische artikelen. Op sommige t-shirts stond reclame voor volwassen websites.\n\nDe club bood onmiddellijk zijn verontschuldigingen aan, al brachten de poppen ook wat geluk. De wedstrijd werd immers met 1-0 gewonnen.",Sekspoppen in tribunes kosten FC Seoel boete,nl
8208,"Luc Van Mol: 'In tijden als deze leer je je vrienden kennen.'\n\nDe eerste klanten van de ZEB-winkels houden zich netjes aan de regels, al zijn er wel verschillen tussen de regio’s. ‘Als er een tweede uitbraak volgt, zal die in elk geval niet van bij ons komen,’ zegt CEO Luc Van Mol.\n\n‘Net als gisteren hou ik ook vandaag de cijfers goed in de gaten. Artificiële intelligentie kent geen corona. Onze informatica kan geen perfecte voorspellingen doen, maar toch lijkt het erop dat we aan 90 procent van onze normale omzet komen. Dat geeft energie. Er zijn iets minder klanten dan op een gelijkaardige dag vorig jaar, maar ze kopen meer en duurder.’\n\n‘Vanmorgen ben ik de dag begonnen met een vergadering met de hr-afdeling. We hadden 40 vacatures voor de crisis, die we meteen on hold gezet hebben. Onder meer door nieuwe winkelopeningen, die we willen uitstellen maar waar we contractueel niet onderuit kunnen, moeten we de aanwervingsprocedures weer opstarten voor 15 functies. Nieuw is dat we de eerste twee rondes volledig online doen, en de mensen pas in de derde selectieronde echt zien.’\n\nDe klanten willen persoonlijk geholpen worden en vragen bijvoorbeeld om broeken af te spelden. Luc Van Mol CEO ZEB\n\n‘Daarna volgde een plezante vergadering over een van mijn geesteskinderen: de lijn Cyclo Club Marcel, met kledij voor en na het wielrennen. De winter komt eraan, dus moeten we beslissingen nemen over nieuwe bestellingen. Dat is nu wat tricky.’\n\n‘De producenten van die lijn zitten grotendeels in Europa, zoals Italië, Portugal of Turkije. De vraag is wie wel en niet kan leveren door de lockdown en welke producenten in de gevarenzone kunnen belanden. Vaak gaat het om kleine familiebedrijven, die misschien in de problemen komen als wij wegtrekken. Wij willen hen niet in de steek laten, maar het zijn geen gemakkelijke keuzes.’\n\n‘Vervolgens had ik een digitale vergadering met al onze regiomanagers. Die hebben gisteren meegedraaid in de winkels om te zien welke onverwachte problemen er opduiken met de veiligheidsmaatregelen. Eerste vaststelling: in sommige regio’s voelen de mensen zich onveiliger dan in andere. In Limburg en Wallonië shoppen de mensen voorzichtiger en dragen ze veel meer mondmaskers.’\n\nRegeltjes\n\n‘De klanten willen persoonlijk geholpen worden en vragen bijvoorbeeld broeken af te spelden. We proberen dat voorzichtig te doen, met mondmaskers en handschoenen. Die laatste stellen we ter beschikking van onze klanten en ze gebruiken die volop. We moeten er al bijbestellen.’\n\n‘We moeten wat bijsturen om de neutrale zone die we voor de paskamers geïnstalleerd hebben duidelijker te maken, zodat klanten er elkaar niet voor de voet lopen. Maar over het algemeen zien we dat alles perfect in peis en vree verloopt. Als er een tweede uitbraak volgt, zal die niet van bij ZEB komen.’\n\n‘Ik ben geen coronaspecialist. Ik kan dus geen kritiek geven op de concrete maatregelen die uitgevaardigd zijn. Ik zie het gezond verstand primeren bij de mensen die komen winkelen. Dat bevestigt mijn gevoel dat de overheid niet alles in regeltjes moet gieten.'\n\nEr zijn genoeg buitenlandse voorbeelden die aantonen dat mensen in deze tijden gedisciplineerd kunnen samenleven. Luc Van Mol CEO ZEB\n\n‘Er zijn genoeg buitenlandse voorbeelden die aantonen dat mensen in deze tijden gedisciplineerd kunnen samenleven. Dat je niet alles tot in het detail moet vastleggen, weet ik als werkgever al lang. Om je medewerkers te beschermen, gelden duizenden voorschriften, maar in essentie is het veel eenvoudiger: als je geen goede baas bent, zijn ze weg.’\n\n‘Straks ga ik nog eens langs onze winkel bij de hoofdzetel in Merchtem om de vinger aan de pols te houden. Intussen ben ik nog met de budgetronde bezig. De grote vraag is in welke mate we minder moeten bestellen dan normaal. In elk geval moeten we een veiligheidsmarge inbouwen.’",Dagboek van ZEB-baas: ‘In Limburg en Wallonië shoppen de mensen voorzichtiger',nl
8209,"Het roken van tabak gaat in Europa terug tot de tijd van de grote ontdekkingsreizigers in de 15e en 16e eeuw. Aanvankelijk werd tabak vooral gepruimd. Daarna volgden de pijp en de sigaar. Eind negentiende eeuw commercialiseerden de Amerikaanse bedrijven American Tobacco Company en Philip Morris voor het eerst de sigaret, het rolletje tabak gewikkeld in een dun papiertje.\n\nDe oorlog van 1914-‘18 werd de eerste katalysator van het succes van de sigaret. 95% van de Amerikaanse soldaten die zich in de strijd mengen, rookten. Tot dan pruimde de Europeaan zijn tabak, rookte de pijp of produceerde zorgvuldig sigaren. Maar meteen na de oorlog kende de sigaret een eerste doorbraak. De Amerikaanse generaal John Pershing stelde zelfs dat tabak even belangrijk was als kogels om de oorlog te winnen.","75 jaar geleden hielpen de Amerikanen ons bevrijden, én zadelden ons op met de sigaret",nl
8210,"Zo is het middenveld ongerust over hoe en wanneer ze de activiteiten kunnen hervatten. ""Dit thema moet dringend opgenomen worden in de gesprekken over de heropstart. Ik roep de minister van Cultuur Jambon op om dit te organiseren"", zegt Peter Wouters in een virtuele speech. Ook wil beweging.net een plaats voor het middenveld (bonden, armoede-, milieu-, jongerenverenigingen ...) in de vele werkgroepen.\n\n\n\nEn dan zijn er de ""onderbeschermden"", een groep medewerkers in de zorgsectoren die zonder voldoende bescherming aan het werk was. ""We begrijpen vandaag beter hoe cruciaal het werk is van beroepen die we jaren bij de minst betaalden moesten rekenen. Laat ons niet wachten tot de medewerkers van deze groepen massaal uitvallen omdat ze opgebrand zijn of uitgeput. Laat ons niet wachten tot ze op straat moeten komen om hun applaus om te zetten in betere werkvoorwaarden en omstandigheden"", aldus de voorzitter.\n\nOok vraagt hij een andere kijk op de ""onbeschermden"", bijvoorbeeld bedelaars, asielzoekers en transmigranten. Als zij uit de boot vallen, komt er een vangnet met gaten, en dat leidt in deze tijden tot ""risico's van ongekende besmettingshaarden"".","Beweging.net vraagt aandacht voor de ""onderbeschermden en onbeschermden"" en pleit ook voor ""digitaks""",nl
8211,"Als alternatief voor de afgelaste grootschalige zomeractiviteiten stelt Leuven momenteel een programma samen met kleinschalige voorstellingen op tien afsluitbare buitenlocaties.\n\nGedurende drie weken zullen verspreid over tien locaties meer dan 120 voorstellingen worden georganiseerd voor kleine groepen toeschouwers die vooraf moeten reserveren. Zowel muziek, dans, theater als gastronomische activiteiten zullen aan bod komen.\n\n‘We willen een fijne en zinvolle zomer organiseren, want ontspanning is belangrijk’, aldus burgemeester Mohamed Ridouani (SP.A). Het stadsbestuur wil op deze manier ook artiesten, cultuurverenigingen, freelancers ... mogelijkheden bieden om weer aan de slag te gaan.\n\nNaast het hoger vermelde cultuurprogramma zal het stadsbestuur nog andere kleinschalige activiteiten op touw zetten, zoals stadswandelingen, bezoeken aan historische monumenten, kleine picknicks en buurtsportactiviteiten.\n\nVoor Leuvense organisaties die deze zomer eveneens kleinschalige activiteiten willen organiseren voor een beperkt publiek, onderzoekt het stadsbestuur nog andere, goed controleerbare buitenlocaties waar die activiteiten kunnen plaatsvinden. Initiatiefnemers zullen binnenkort via een eenvoudig aanvraagsysteem hiervoor ondersteuning bij de stad kunnen aanvragen.",Leuven plant deze zomer 120-tal kleinschalige activiteiten,nl
8212,"Alex Song (32), de Kameroense middenvelder die tussen 2005 en 2016 voor Arsenal en Barcelona speelde, heeft met een zelden geziene eerlijkheid gesproken over het geld dat hij verdiende én verkwanselde tijdens zijn carrière als profvoetballer. “Ik begon met 15.000 pond per week, maar slaagde er amper in wat te sparen”, bekende hij in een Instagram-gesprek met landgenoot Pascal Siakam (Toronto Raptors).\n\nSong was amper negentien jaar oud toen hij een vast contract kreeg bij de Engelse topclub Arsenal. Zijn eerste loon? 15.000 pond per week. “Maar toch begon ik pas in mijn laatste vier jaar (Song speelde in totaal acht jaar voor de Londenaars spelen, nvdr) goed verdienen. De meeste voetballers leven boven hun standaard. Ik heb een hoop geld verkwanseld.”\n\nBij Arsenal kwam het jonge talent al snel in contact met clublegende Thierry Henry. Die kwam naar de club in een peperdure wagen. “Ik maakte mezelf wijs dat ik er ook absoluut zo eentje moest hebben”, aldus Song. “Twee maanden later moest ik hem echter weer inleveren. Al mijn geld ging naar benzine voor die auto. Ik heb dan maar om een Toyota gevraagd. (...) Op het einde van die acht jaar bij Arsenal had ik niet eens 100.000 pond bij elkaar, terwijl iedereen dacht dat ik miljonair was.”\n\nIn 2012 klopte Barcelona aan. Een transfer die bij nader inzien wat te hoog gegrepen was voor Song. “Ik sprak met de technisch directeur van Barcelona. Die zei me dat ik niet veel zou spelen, maar dat kon me niet schelen. Ik heb geen twee keer moeten nadenken toen ik zag hoeveel ik kon verdienen. Ik wilde dat mijn vrouw en kinderen goed zouden kunnen leven als mijn carrière erop zat. Ik wist dat ik nu écht miljonair zou worden.”\n\nNa amper 39 wedstrijden voor de Blaugrana op vier jaar tijd verliet Song Barcelona in 2018 voor het Russische Rubin Kazan. Daarna trok hij naar het Zwitserse Sion, waar hij zopas ontslagen werd als bezuinigingsmaatregel na het uitbreken van de coronacrisis.","Alex Song: “Barcelona zei me dat ik niet veel zou spelen, maar dat kon me niet schelen. Ik was miljonair”",nl
8213,"Als D-Day. Zo voelde de heropening van de 112 ZEB-winkels voor CEO Luc Van Mol. ‘Ik ben de eerste klanten persoonlijk gaan bedanken’, zegt hij in zijn dagboek dat hij deze week bijhoudt voor De Tijd. Enige domper: de politie in Oudenaarde die een winkel sloot omdat het officieel sluitingsdag was.\n\n‘Na acht apocalyptische weken waarin we er alles aan gedaan hebben om deze crisis met zo weinig mogelijk kleerscheuren door te komen, voelde vandaag echt als D-Day. Na een vroege vergadering met onze recruitmentafdeling was het eerste spanende moment van de dag na te gaan of de 300 medewerkers die vandaag in de winkels nodig waren, kwamen opdagen. Dat was inderdaad het geval.’\n\n‘Om 9.30 uur, een half uur voor openingstijd, ben ik zelf naar de winkel naast ons hoofdkantoor in Merchtem getrokken. Zodra we openden, kwam er volk opdagen, in alle rust en zonder paranoia. Die eerste klanten heb ik persoonlijk verwelkomd en bedankt.’\n\nIk viel van mijn stoel toen ik de reden van de sluiting van onze winkel in Oudenaarde hoorde: de maandag is er in normale tijden onze officiële sluitingsdag. Luc Van Mol CEO ZEB\n\n‘Rond kwart na tien kreeg ik telefoon van onze winkel uit Oudenaarde. De politie stond er aan de deur en wilde de winkel sluiten. Ik viel letterlijk van mijn stoel toen ik de reden hoorde: de maandag is er in normale tijden onze officiële sluitingsdag. Je moet je dat inbeelden: we zijn acht weken dicht, iedereen is blij om weer aan het werk te gaan en dan staat de politie aan de deur.’\n\n‘Ik daag iedereen uit om op zo’n moment niet in een Franse colère te schieten. Gelukkig kreeg ik de commissaris van Oudenaarde niet direct aan de lijn, zodat ik al een beetje gekalmeerd was toen hij mij de uitleg deed. Hij wilde geen klachten van winkeliers die hun zaak wel dichthielden op hun sluitingsdag.’\n\n‘Ik heb hem gezegd hoe dat aankwam: alsof ik een dag moest wachten met blussen terwijl mijn hele huis in brand stond. Wij hebben de winkel moeten sluiten, onze mensen weer naar huis sturen en hen op een dag extra tijdelijke werkloosheid zetten.’\n\nChampagne\n\n‘Ik was van plan elk uur de verkoopcijfers te checken, maar iedereen was daar zo hard mee bezig dat ik om de 20 minuten een update kreeg. We hebben een fantastisch algoritme waarmee we normaal na een uur al met 99 procent zekerheid onze omzet van de dag kunnen voorspellen. Nu zat het er toch een beetje naast.’\n\n‘Rond 17 uur werd duidelijk dat we rond 80 procent van onze gebruikelijke omzet zouden aftikken. Dat is beter dan de 60 procent dan we verwacht hadden. Maar het is niet dat ik een glas champagne zal drinken vanavond. Met die omzet draaien we nog altijd verlies, ook met de steunmaatregelen.’\n\nDit was crisismanagement hors catégorie, en ik kan niet zeggen dat ik daarvoor gemaakt ben. Luc Van Mol CEO ZEB\n\n‘In de loop van de dag heb ik samen met mijn twee vennoten nog een filmpje opgenomen om alle werknemers te bedanken en de mensen te blijven sensibiliseren over de veiligheidsmaatregelen. Daar moeten we blijven op hameren. Tijdens de lockdown hebben we elke week zo’n filmpje rondgestuurd, om te duiden waar we stonden en iedereen een hart onder de riem te steken.’\n\n‘Nu is nog ongeveer de helft van onze 1.200 werknemers tijdelijk werkloos, maar tegen het einde van de week hopen we dat terug te brengen tot 20 procent. Als Belgische burger zie ik hoe gigantisch de schade is voor onze economie, en ik zal er alles aan doen om hier zo snel mogelijk uit te geraken. Dat is zo belangrijk, ook voor onze kinderen.’\n\n‘Deze acht weken zullen ons 40 tot 45 miljoen omzet kosten. Vorig jaar bedroeg de totale groepsomzet 223 miljoen. Gelukkig zijn we een gezond bedrijf en ben ik nooit bang geweest voor een faillissement. Maar ik voelde mij wel in Star Trek, met als motto: ‘To go where no man has gone before.’ We konden nergens op terugvallen, behalve op gezond boerenverstand. Goed heb ik niet geslapen in die periode. Dit was crisismanagement hors catégorie, en ik kan niet zeggen dat ik daarvoor gemaakt ben. Als dat nog langer geduurd had, hadden ze me wellicht mogen afvoeren.’",ZEB-baas: ‘Politie sloot meteen een van onze winkels',nl
8214,"""Werk creëert werk. Mensen die werken, gaan meer verdienen en ze betalen meer belastingen. Werk brengt een positieve spiraal op gang. Hier hoor ik het omgekeerde. Het gaat in tegen het geloof in langer werken. Hoe moet een 55-plusser daarin geloven, als de overheid er zelf niet in zou geloven?""\n\nOp één punt is Baert het wel min of meer eens met het betoog van Leemans: de arbeidsmarkt in twee snelheden. Leemans herinnert aan de kwetsbaarheid van de flexi-jobs (red.: wie minstens 4/5e werkt, mag daarnaast onbelast bijverdienen in bepaalde sectoren).\n\n\n\n""Daar heeft hij wel een punt ja. Die arbeidsmarkt in twee snelheden werkt, maar die groep met tijdelijke contracten wordt nu makkelijk weggeduwd."" Baert is tegen de uitbreiding van het systeem. De 4/5-voorwaarde moet blijven, zegt hij, en hij wil niet dat het uitgebreid wordt naar andere sectoren.","Is sociaal pact ACV haalbaar? Van ""recept van de jaren 80"" tot ""een uitzonderlijk sterke speech""",nl
8215,"Het conflict tussen Telenet en de Pro League over de eventuele terugbetaling van televisierechten dreigt te escaleren. Het bedrijf vraagt een formele vergadering met de Pro League. Als die daar niet op ingaat, stapt Telenet naar de rechter.\n\nIn een reactie aan Belga laat Telenet woensdag weten dat de Pro League afwijzend heeft gereageerd op de brief die Telenet had verstuurd en waarin wordt gevraagd om een proportionele terugbetaling van de televisierechten aan de rechtenhouders Telenet, Proximus en VOO. Die eisen een deel van de koek terug nu het Belgisch kampioenschap vroegtijdig is beëindigd en er geen play-offs worden gespeeld.\n\n“Wij hebben deze week een antwoord gekregen van de Jupiler Pro League op onze vorige brieven. In dat antwoord laat de JPL weten niet de intentie te hebben om het voorschot terug te betalen voor de diensten die niet zijn geleverd. We hebben nu opnieuw een brief naar JPL gestuurd met daarin de vraag, zoals expliciet in het contract is opgenomen in het geval van een conflict, om een formele vergadering met hen te hebben. Als de JPL dat weigert, dan zal Telenet geen andere keuze hebben dan hen gerechtelijk te vervolgen.”",Telenet dreigt met rechtszaak tegen Pro League: “Ze willen geld niet teruggeven voor diensten die niet zijn geleverd”,nl
8216,"Zestien jaar nadat de laatste aflevering werd uitgezonden, brengt de Amerikaanse televisieserie 'Friends' een eigen kookboek uit.\n\nIn 2004 kwam er na tien jaar een einde aan de reeks Friends en dat tot grote spijt van miljoenen fans. Maar Rachel en co. raakten niet in de vergetelheid, integendeel. De afleveringen werden keer op keer opnieuw uitgezonden en de acteurs bleven razend populair. Maar naast het herbekijken van de afleveringen, kunnen fans binnenkort ook aan de slag met de recepten uit de reeks.\n\nNaast koffiedrinken, zagen we de zes vrienden ook veel eten, met Joey op kop en aangemoedigd door chef-kok Monica. In totaal staan er zeventig recepten in Friends: the official cookbook, dat vanaf september verkocht zal worden.\n\nFans zullen zich ongetwijfeld de mislukte trifle herinneren, het laagjesdessert dat Rachel haar vrienden ooit voorschotelde bij Thanksgiving. Maar ook het 'geheime' koekjesrecept dat Phoebe erfde van haar grootmoeder, staat in het boek.\n\nEind deze zomer komen de zes acteurs ook opnieuw samen om een speciale reünie-aflevering in te blikken.",‘Friends’ brengt kookboek uit met recepten uit de reeks,nl
8217,"Nu al zijn 11 bedrijven die in de fietssector actief zijn gevestigd in Bikeville. BCF wil de samenwerking nog versterken. ”Voor ons is het een heel logische stap”, zegt Jochim Aerts, CEO van Belgian Cycling Factory. “De incubator en windtunnel van Bikeville zijn gevestigd naast ons hoofdkantoor. Met deze overname willen we een volgende stap zetten om samen met andere beloftevolle bedrijven verder te werken aan een innovatieve fietstoekomst voor België en daarbuiten. We zijn ervan overtuigd dat alle bedrijven in de sector en de fietsindustrie in het algemeen daar beter van worden.""",Beringse fietsfabriek BCF wordt volledig eigenaar van Bikeville,nl
8218,"Nu de coronamaatregelen verder versoepelen, mag België opnieuw gaan shoppen. Druk werd het wel, maar na acht weken van discipline bleef de chaos uit.\n\nHet is maandagochtend, iets na tien. In de budgetketen Primark op de Meir in Antwerpen legt een vrouw een T-shirt in haar winkelmandje, dat al afgeladen vol zit. Vandaag mogen retailers na acht weken lockdown opnieuw de deuren openen. Volgt na het hamsteren van toiletpapier en bakkersgist nu ook een rush op kledingstukken? ‘Ik heb een zoontje van zes maanden oud, die heeft echt nieuwe kleren nodig’, zegt ze. ‘Hij is overal uitgegroeid, en online bestellen kost mij meer.’ Naar andere winkels gaat ze niet, straks is het ‘recht naar huis’.\n\nEvidentie\n\nSchermvullende weergave Bij de Stadsfeestzaal stond een rij wachtenden maandagochtend. ©Dries Luyten\n\nBuiten de wachtrijen aan het grootwarenhuis Inno en het winkelcomplex de Stadsfeestzaal is het op dit ochtendlijke uur vrij rustig. En Antwerpen is voorbereid, met witgeverfde pijlen op de stenen van de Meir en grote led-schermen die richtlijnen flikkeren. Na twee maanden kennen we de nummer-één-regel - afstand houden - als geen ander. Echt onwennig is het niet. Wie staat aan te schuiven om binnen te mogen, doet dat netjes op anderhalve meter van elkaar, en een zichtbare meerderheid van het volk draagt mondmaskers.\n\nVan de aanpassingen in de winkels kijkt niemand meer op. Aan elke inkom vind je ontsmettingsgel en staat een winkelmedewerker met uitleg en instructies. Die zijn overal dezelfde: kom alleen, hou afstand, betaal elektronisch en - als het kan - contactloos, volg de gemarkeerde wandelstroken en beperk de winkeltijd tot dertig minuten. Plexiglazen wanden aan de kassa’s en stickers op de vloer lijken bijna een evidentie. Het enige dat opvalt, zijn de kleurrijke promo's hier en daar: -20 procent bij H&M, -50 procent bij de schoenenwinkel Van Haren en -70 procent bij Vero Moda.\n\nEr moet bewuster geshopt worden, met meer appreciatie voor de stenen winkels. Els De Maeijer Zaakvoerder Monar\n\nCash\n\nDe vrees leeft dat de lockdown het einde betekent van sommige winkels. Ketens pakken uit met kortingen, maar ook bij veel kleine zaken is er nood aan cash. ‘We gaan zeker niet braderen’, zegt Els De Maeijer (50). Samen met haar broer Tom runt ze de drie Antwerpse Monar-winkels, waarvan hun ouders vijftig jaar geleden de kiem plantten. ‘We waken al jaren over een goede cashflow. De huisbaas heeft de huur gehalveerd voor drie maanden. Ook de maatregel van tijdelijke werkloosheid helpt kosten te besparen.'\n\nSchermvullende weergave Els De Maeijer van Monar, een familiebedrijf dat drie winkels heeft in Antwerpen. ©Dries Luyten\n\nNu hangt het van de consument af. Met een korting van 10 procent - 'die bieden we online al aan sinds de lockdown' - proberen ze die tegemoet te komen. Els De Maeijer is blij dat ze opnieuw klanten mag ontvangen, maar is realistisch. ‘Dit verlies maken we in 2020 niet meer goed. Dat duurt nog zeker vijf à zes seizoenen. We hebben een webshop, maar met de onlineverkoop hebben we maar 13 procent van onze normale omzet kunnen behalen.’\n\nTijdloos\n\nMet een budget van 1.000 euro zijn hun winkels coronaproof gemaakt. 'Niet alle paskamers zijn toegankelijk, en na het passen worden de kleren gestoomd. De hoge temperatuur werkt ontsmettend, maar we houden de kleren ook nog 24 uur opzij. Morgen pas worden gepaste kleren opnieuw in de rekken gehangen.’\n\nIk blijf liever nog enkele weken langer dicht, om een nieuwe piek te vermijden. Marlot Kin Zaakvoerder Lot\n\nDe agenda van Monar verandert mee met de solden, die dit jaar uitzonderlijk in augustus vallen. ‘Normaal kopen we nu collecties aan voor het tussenseizoen. Dat doen we dit jaar niet. De bestellingen van de winterkledij worden uitgesteld naar augustus.’ Het grootste probleem is de stock: winterkledij die niet verkocht raakte in maart en april. ‘We proberen bepaalde items mee te nemen naar volgend jaar. Tijdloosheid is iets waar we al langer mee bezig zijn, maar waar we nu echt over nadenken. Ik hoop dat de perceptie bij de consument daarover verandert. Er moet bewuster geshopt worden, met meer appreciatie voor de stenen winkels.’\n\nStock\n\nDie stock wordt voor meer merken een obstakel. De Belgische keten Xandres denkt erover na om deze zomer tijdelijke pop-upwinkels te openen om de niet-verkochte kleren van de hand te doen. ‘In juli en augustus komen er panden leeg te staan’, zegt CEO Patrick Desrumaux. ‘Niet iedereen gaat het halen. Dat klinkt hard, maar het is de realiteit. Ik zie nu al faillissementen bij onze multimerkenklanten. Voor winkels met een zware historiek is dit de druppel.'\n\nSchermvullende weergave Tegen de middag verliezen de wandelstroken hun strikheid. ©Dries Luyten",'De retail overleeft een tweede lockdown niet',nl
8219,"1. ‘Jefke Andalouse-saus. Mijn vaste saus op frietjes.’\n\n2. ‘Pindakaas. Want als Amerikaan kan ik niet zonder mijn peanut butter & jelly sandwich.’\n\n3. ‘Teardrop peppers. Ze zijn zeer smaakvol, zoals sweet chili. Ik eet ze bij alles.’\n\n4. ‘Reuzenkappers en opgelegde pepers.’\n\n5. ‘De pinguïn is gevuld met bicarbonaat, dat neemt alle vreemde geurtjes weg die tot ochtendmisselijkheid zouden kunnen leiden. Mijn vrouw is zwanger van ons tweede kind.’\n\n6. ‘De kaviaar combineer ik met zure room en bieslook, de foie gras met uienchutney. Ik eet graag toastjes met kaviaar en foie gras.’\n\n7. ‘Champagne, voor de onvoorziene feestjes.’\n\n8. ‘Gezouten boter heeft meer smaak dan zoete boter.’\n\n9. ‘Lasagne die ik kant-en-klaar heb gekocht. Af en toe ben ik lui.'\n\n10. ‘Courgettebloemen uit mijn eigen serre.’\n\n11. ‘Japanse gyoza, die heb ik altijd in huis als snack.’\n\n12. ‘Udon-noedels.’\n\n13. ‘Hijiki-salade.’\n\n14. ‘Miso-pasta om ramen mee op smaak te brengen.’\n\n15. ‘Een eendenbout, zalmfilet en Ierse entrecote. Het is belangrijk om goede ingrediënten in huis te hebben.’\n\n16. ‘Ik ben opgegroeid met mais en mis die hier in België.’\n\n17. ‘Het bier is gemaakt door de souschef van Andy Debrouwer (Les Eleveurs), een goede vriend van ons.’\n\n18. ‘Seedlip voor mijn zwangere vrouw, die graag eens nipt van een alcoholvrije gin-tonic.’",Chefs in quarantaine: wat zit er in de koelkast van topkok Alex Joseph (Rouge Tomate)?,nl
8220,"Zoals we allemaal weten, heeft het coronavirus en de daaraan gerelateerde pandemie onze economie hard geraakt. Ons bedrijf, Brussels Airlines, was zich net aan het herstellen van een crisis als gevolg van het Eurowings-debacle. Na herhaaldelijke, mislukte pogingen om ons te integreren in de lage kosten poot van de Lufthansa groep werd dit project als mislukt beschouwd en teruggedraaid, met alle kosten en gevolgen van dien.\n\nDaarbovenop werden we getroffen door een algehele stopzetting van onze activiteiten als gevolg van het coronavirus. Het gebrek aan visie van ons Duits en Belgisch management heeft ons een enorme hoeveelheid geld en tijd gekost. Wij zijn als bedrijf, ondanks vele waarschuwingen van het personeel, drie kostbare jaren verloren die beter gebruikt hadden kunnen worden om ons bedrijf gezond en winstgevend te maken.\n\nDe coronacrisis heeft ons nog verder verzwakt en zonder financiële hulp van Lufthansa en de Belgische Staat hebben we geen overlevingskans. Net zoals vele andere luchtvaartmaatschappijen worden ook wij door deze crisis niet gespaard. Daarom hebben andere landen en hun regeringen al steun toegezegd en zijn er financieringsakkoorden tot stand gekomen om het voortbestaan van die luchtvaartsectoren te garanderen.\n\nDe huidige stand van zaken is zeer somber! Niet alleen voor ruim 1000 medewerkers van Brussels Airlines die bedreigd worden met gedwongen ontslag maar even goed voor de werknemers op en rond de luchthaven die direct of indirect getroffen zullen worden door het ontbreken van een nationale luchtvaartmaatschappij. Door het mogelijk wegvallen van Brussels Airlines dreigt een geheel ecosysteem van bedrijven op en rond onze luchthaven van Brussel-Zaventem uit te sterven.\n\nAls medewerkers van Brussels Airlines, zijn wij ons terdege bewust van de enorme verantwoordelijkheid die rust op onze schouders. Uiteraard niet alleen voor ons eigen voortbestaan maar ook voor het voortbestaan van het ecosysteem verbonden aan onze maatschappij. Ons verantwoordelijkheidsgevoel houdt daar echter niet op, want ook de Belgische Staat, de Belgische economie en daarmee alle inwoners van België hebben er belang bij dat de poort naar Europa, Afrika en de wereld vanuit Brussel blijft bestaan.\n\nHet vliegend personeel van Brussels Airlines vormt één grote, verenigde familie en wij hebben besloten om samen onze verantwoordelijkheid te nemen. Wij stellen alles in het werk om ons bedrijf, de banen van onze collega's op de luchthaven en het hele ecosysteem er omheen, dat afhankelijk is van onze aanwezigheid op Brussels Airport, te redden.\n\nWij hebben de roep om hulp van het management gehoord, evenals de voorwaarden die de Belgische Staat heeft gesteld aan het geven van deze hulp. Wij begrijpen de noodzaak om sterke bezuinigingsmaatregelen door te voeren om zo deze crisis te trotseren en tegelijkertijd de werkgelegenheid zoveel mogelijk te vrijwaren.\n\nVorige week kondigde het management aan dat het van plan is om van 1.000 medewerkers, waaronder 191 piloten en 470 cabinepersoneel, afscheid te willen nemen. In het volle besef dat er geen enkele kans is om de komende jaren werk te vinden in de luchtvaart of heel weinig kans in andere sectoren maakt dat deze ontslagen een regelrechte ramp zijn voor de getroffenen.\n\nIn een wanhopige poging onmiddellijke kostenbesparingen in te voeren om door de crisis te komen, heeft het management ons op de hoogte gebracht van haar voornemen om alle salarissen van de piloten te verlagen en dubieuze fiscale technieken te gebruiken (en te misbruiken) door middel van de massale invoering van een ""cafetaria""-plan. Dit plan zou een verlies van meer dan 10 miljoen euro aan inkomsten voor de sociale zekerheid betekenen voor de Belgische bevolking tegen 2023 en vereist bovendien dat piloten een bedrijfswagen en andere niet-essentiële zaken opgedrongen wordt! Deze voorstellen zijn noch sociaal, noch ecologisch verantwoord.\n\nNa overleg tussen alle vertegenwoordigers van onze piloten gemeenschap en in navolging van onze Duitse en Oostenrijkse collega’s, zijn wij tot de oplossing gekomen die de gewenste besparingen oplevert om het hoofd te bieden aan deze crisis en alle banen veilig zal stellen.\n\nOnze oplossing is een aanzienlijke verlaging van onze werkregimes en dus bijgevolg van onze salarissen en loonkosten tot 2023 te accepteren. Zo zal het cockpit-personeel hun salaris met maximaal 45% verlagen. Op die manier vermijdt het bedrijf dat het in de nabije toekomst meer dan 22 miljoen euro aan ontslagpremies moet betalen aan de 191 leden van het vliegend personeel die het management de deur wil wijzen. Deze looninleveringen vertegenwoordigen een besparing tot 100 miljoen euro in 2023.\n\nIn zijn hervormingsplan voorziet het management dat er binnen onze firma niet enkel een structurele winstgevendheid zal zijn, maar ook een gestage groei. Een groei die er in 2023 voor zal zorgen dat we de huidige grootte van ons bedrijf gaan overstijgen en dat we dus iedereen meer dan voltijds nodig gaan hebben. Reden te meer om iedereen aan boord te houden.\n\nWij zijn ervan overtuigd dat dit solide en concrete voorstel ongetwijfeld tegemoet zal komen aan de vraag van het management van Brussels Airlines - Lufthansa. Deze kostenbesparingen zullen ons in staat stellen de crisis te overwinnen.\n\nWe zijn er ook van overtuigd dat dit voorstel zal voldoen aan de verwachtingen van de overheid met betrekking tot het behoud van banen, niet alleen binnen ons bedrijf maar voor en van het hele Belgische luchthaven ecosysteem.","Piloten Brussels Airlines in open brief: ""We willen tijdelijk tot 45 procent inleveren om banen te redden""",nl
8221,"Dat er bij de restauratiewerken aan de Parijse cinema La Pagode verschillende gezonde bomen zijn gesneuveld, zet kwaad bloed bij de buurtbewoners en milieukoepel France Nature Environnement.\n\n‘Een bloedbad’, zo bestempelt France Nature Environnement (FNE) het kappen van enkele majestueuze bomen in de tuin van La Pagode, een historisch monument in het zevende arrondissement van Parijs.\n\nDat Japans bouwwerk, opgetrokken in 1896 en sinds de jaren dertig omgevormd tot een kleine cinema, werd enkele jaren geleden opgekocht door de Amerikaanse zakenman en filmdistributeur Charles Cohen, die beloofde het gebouw met de twee filmzalen te restaureren.\n\nMaar dat voor die werken de voorbije weken ook een ongeveer tweehonderd jaar oude lindeboom en een grote gingko uit de omringende tuin werden opgeofferd, naast nog een aantal andere gezonde bomen, heeft kwaad bloed gezet bij de buurtbewoners en het FNE. Die laatste roept Cohen in een open brief op om zijn plannen dringend te herzien, aangezien ook de rest van de site volgens hen in gevaar is.\n\n‘We dachten dat we ons konden verheugen op een nieuw hoofdstuk voor La Pagode, denkende dat de koper de waarde van deze plek kon inschatten’, klinkt het in de brief. Maar toen de organisatie na het neerhalen van de bomen de exacte plannen opvroeg, bleek dat nog niet alles te zijn.\n\nBedoeling van de restauratie is om op de site een groter cultureel centrum neer te planten door ook een naburig gebouw te betrekken, zo werd ontdekt. ‘Ongetwijfeld interessante plannen, maar de realisatie ervan zal het magische en wonderbaarlijke karakter van deze plek vernietigen’, waarschuwt de organisatie, die ook vreest voor de ommuring van het paviljoen.\n\nLa Pagode is sinds 1990 geclassificeerd als historisch monument, op initiatief van toenmalig minister van Cultuur Jack Lang, die zo wou behoeden dat het gebouw zou worden gekocht door de Amerikaanse fastfoodketen McDonald’s.",Parijse buurtbewoners ongerust over restauratie La Pagode,nl
8222,"Terwijl concurrenten al op grote schaal thuisleveringen doen, schakelt nu ook Colruyt een versnelling hoger.\n\nColruyt voert het aantal thuisleveringen op drie manieren op. De supermarktgroep start een kleinschalig project in Halle, breidt tegelijk het bereik van de boodschappenapp Collect&Go Connect gevoelig uit en wil in het najaar een groot deel van Brussel bedienen met eigen bestelwagens.\n\nIn de thuisbasis Halle gaat Colruyt van start met een thuisleverdienst voor boodschappen op de website van zijn Collect&Go-afhaaldienst. Klanten die een bestelling plaatsen bij Collect&Go zullen er de mogelijkheid krijgen om de boodschappen aan huis te laten leveren.\n\nParticulieren uit de buurt kunnen zich online melden om die klus te klaren. Het gaat om een erkend deelplatform en de bezorgers krijgen een vast bedrag van 7 euro per levering. De test is gelijkaardig aan een ander project van de groep, de boodschappenapp Collect&Go Connect. Dat is de opvolger van het in 2018 opgerichte platform Apporto, dat een stille dood stierf.\n\nZeker risicopatiënten willen niet meteen naar de winkel komen. Wij gaan daar zeker op inspelen. Leen Dedobbeleer Verantwoordelijke Innovatieprojecten Colruyt\n\nVia de Connect-app kunnen mensen boodschappen voor elkaar doen in de kleinere OKay-winkels van de groep. Colruyt heeft de plaatsen waar de app actief is onlangs fors uitgebreid. Onder meer in Antwerpen en Gent kunnen mensen boodschappen bestellen. De vergoeding voor de levering bepalen kopers en koeriers zelf in de app.\n\nIn enkele gemeenten in de Brusselse Rand testte Colruyt de voorbije maanden dan weer thuisleveringen met eigen personeel. Dat proefproject eindigde in april, maar krijgt een vervolg. 'We hebben beslist om dit in het najaar zeker verder uit te rollen', zegt Leen De Dobbeleer, verantwoordelijke innovatieprojecten bij Colruyt. 'De exacte gemeenten moeten we nog bekijken, maar het is de bedoeling om naar een heel groot stuk van Brussel te gaan.'\n\nCorona-impact\n\nDoor de coronacrisis is er meer behoefte aan thuisleveringen, stelt De Dobbeleer vast. 'Dat is een van de redenen waarom we in Halle met de buurtbezorgers beginnen en waarom we onze Connect-service hebben uitgebreid naar ander regio's. Onze klanten willen geholpen worden. Zeker risicopatiënten willen niet naar de winkel komen. Wij gaan daar zeker op inspelen.'",Colruyt gaat meer aan huis leveren,nl
8223,"Waar beleidsmakers met moeite in slaagden, maakte corona waar: de tweewieler boomt als vervoers- en ontspanningsvehikel en steden maken prompt baan voor de velo. Dat dat naast een veiliger verkeer ook knappe architectuur oplevert, bewijzen deze 7 fietsboulevards.\n\nHoe krijg je mensen uit hun auto? Dat lijkt de vraag van tien miljoen. Wereldsteden doen momenteel massaal een poging door de publieke ruimte (tijdelijk) te hertekenen in het voordeel van de fietsers. Behalve Londen, New York, Parijs, Berlijn en Milaan doet ook Brussel mee. Onze hoofdstad maakte bekend versneld werk te maken van 40 kilometer nieuw fietspad.\n\n'De fietspaden van de toekomst zijn geen levensgevaarlijke smalle geschilderde strookjes op het rijvak, maar brede eenrichtingspaden, vaak afgescheiden van de auto’s.' Mikael Colville-Andersen\n\nEen goeie stap, volgens de Kopenhaagse fietspaus Mikael Colville-Andersen (u kent hem van de docureeks ‘The life-sized city’). ‘Mensen gaan pas fietsen als ze zich veilig genoeg voelen. En daarvoor heb je de juiste infrastructuur nodig. Kopenhagen bijvoorbeeld heeft duizend kilometer fietspad: geen levensgevaarlijke smalle geschilderde strookjes op het rijvak, maar brede eenrichtingspaden, vaak afgescheiden van de auto’s. Er zijn speciale bruggen, een netwerk van fietssnelwegen en een ‘groene golf’ die fietsers altijd groen geeft aan stoplichten.'\n\n'De stad haalt alles uit de kast om het de fietsers gemakkelijk te maken. Met resultaat: op het drukste punt van Kopenhagen rijden op een weekdag tussen acht en negen uur ’s ochtends 450 auto’s en 3900 fietsen’, zegt hij. ‘Wist je dat slechts 7 procent fietst uit milieuoverwegingen? Tegenover 53 procent omdat de fiets handiger is? Zodra de fiets de efficiëntste manier is om je te verplaatsen, wint ze automatisch aan terrein.’\n\nWaterfietsen, De Wijers, België\n\nSchermvullende weergave Waterfietsen, De Wijers, België. ©Toerisme Limburg - Luc Daelemans\n\nWat? Je geraakt van de ene naar de andere oever, maar een brug kan je dit niet noemen. Dit fietspad in Belgisch-Limburg gaat namelijk niet óver het water, maar dóór het water. Je fietst meer dan 200 meter met de waterspiegel op ooghoogte. Ronduit spectaculair, vond ook het Amerikaanse Time Magazine, dat ‘Fietsen door het Water’ in zijn lijst van 100 mooiste plekken ter wereld zette.\n\nSchermvullende weergave Waterfietsen, De Wijers, België. ©Toerisme Limburg\n\nSinds de opening in 2016 passeerden al meer dan 1 miljoen fietsers. ‘Fietsen door het Water’ is de eerste fiets-landmark van Limburg. In 2019 opende ‘Fietsen door de Bomen’, dit najaar volgt ‘Fietsen door de Heide’.\n\nWaar? In het Limburgse natuurgebied De Wijers, ook wel ‘het land van de 1001 vijvers’ genoemd. Dit domein in Bokrijk is een paradijs voor (zeldzame) amfibieën en watervogels en dankzij dit nieuwe pad kan je er voor het eerst ook fietsen.\n\nWie? Het idee komt van Igor Philtjens, voorzitter van Toerisme Limburg, die zich liet inspireren door de Noorse Scenic Routes: uitgekiende roadtrips langs de mooiste natuur- en cultuurspots. Het ontwerp is van Bart Lens, oprichter van Lens°Ass Architecten en Bouwmeester Bokrijk. Behalve het betonnen fietspad tekende hij ook de twee uitkijkpunten.\n\nGatenkaas, Antwerpen, België\n\nSchermvullende weergave Fietstunnel, Antwerpen, België ©ID/ Tine Schoemaker\n\nWat? Antwerpen had al in 1933 een fietstunnel. Die Sint-Annatunnel onder de Schelde is nog volledig intact. Maar ook recenter trekt de stad de fietskaart, zoals met de Parkbrug over de Noorderplaats: een stalen koker van 67 meter lang en vijf meter breed die hangend boven de rijweg als toegangspoort naar de stad fungeert. Tot nog toe moest je aan één kant nog met een trap of lift omhoog, maar momenteel wordt de brug uitgebreid met een fietshelling.\n\nSchermvullende weergave Fietstunnel, Antwerpen, België ©ID/ Tine Schoemaker\n\nVan buitenaf lijkt de brug massief en gesloten. Wie ín de tunnel fietst, heeft een heel andere beleving: de perforaties creëren ruimtegevoel, mooie uitzichten en schaduwen. ’s Avonds licht de brug op als een Marokkaanse gaatjeslamp.\n\nWaar? Tussen Park Spoor Noord en het Eilandje: twee voormalige havengebieden in het noorden van Antwerpen die nu heropleven als woonwijken. Dankzij de brug kan je als fietser veilig en vlot de drukke Leien oversteken zonder stoplichten.\n\nWie? Het Brusselse bureau Ney & Partners van ingenieur-architect Laurent Ney. Het heeft vestingen in Namen, Luxemburg, Hanoi, Tokio, Bordeaux en Delft. Bruggen zijn de specialisatie van Ney & Partners, samen met andere stedelijke infrastructuur, zoals treinstations en sportcomplexen.\n\nUnder the bridge, Luxemburg-stad\n\nSchermvullende weergave Het hypermoderne fietspad onder de oude dubbeldeks-Adolfsbrug in Luxemburg-stad. ©Lukas Roth\n\nWat? Onder de oude dubbeldeks-Adolfsbrug in Luxemburg-stad hangt een hypermodern fietspad te bengelen. In 2014 werd de brug uit 1903 gerestaureerd en verbreed voor de tram, maar voor een veelgevraagd fietspad bleek geen plaats meer. Tot een lokaal architectenbureau op het geniale idee kwam om het er gewoon onder te hangen.\n\nSchermvullende weergave Het hypermoderne fietspad onder de oude dubbeldeks-Adolfsbrug in Luxemburg-stad. ©Lukas Roth\n\nAls een stalen touwbrug hangt het fietspad tussen de twee rijen rondbogen die de brug ondersteunen. Een extra win: het slanke ontwerp van de ‘Passerelle Pont Adolphe’ raakt amper aan de historische looks van de brug, waar de Luxemburgers zo gehecht aan zijn.\n\nWaar? De brug verbindt het oude stadscentrum met het treinstation van Luxemburg-stad en overspant de Pétrusse-rivier. Het is een van de eerste stappen richting een fietsvriendelijke omgeving in een ‘car heavy’ stad.\n\nWie? Architect van dienst was het Luxemburgse bureau CBA, geleid door Christian Bauer. Zelf omschrijft hij zijn ontwerp als ‘een goed gecontroleerd spinnenweb dat bijna onzichtbaar onder de brug hangt’.\n\nHet hypermoderne fietspad onder de oude dubbeldeks-Adolfsbrug in Luxemburg-stad.\n\nParkeerheuvels, Kopenhagen, Denemarken\n\nSchermvullende weergave Parkeerheuvels, Kopenhagen, Denemarken. ©Rasmus Hjortshoj - COAST\n\nSchermvullende weergave Parkeerheuvels, Kopenhagen, Denemarken. ©Rasmus Hjortshoj - COAST\n\nWat? Allemaal leuk en aardig, die tienduizenden fietsers in Kopenhagen. Maar waar laten ze hun stalen ros zodra ze op hun bestemming zijn? Het rommelige uitzicht van her en der gestalde fietsen werd een van de grootste ergernissen voor de inwoners. De oplossing: een ondergrondse ‘parking’ van ruim 20.000 vierkante meter voor 2000 velo’s.\n\nWaar? Onder Karen Blixens Plads, een van de grootste publieke pleinen van Kopenhagen, vlak bij de universiteit.\n\nWie? Het Deense architectenbureau Cobe maakte van het plein een soort heuvellandschap. Onder de betegelde betonnen bergen zitten de stallingen verstopt, terwijl je het plein gewoon kan blijven gebruiken.\n\nGlow-in-the-dark, Nuenen, Nederland\n\nSchermvullende weergave Glow-in-the-dark, Nuenen, Nederland. ©Belgaimage\n\nWat? Een lichtgevend fietspad, geïnspireerd op het schilderij ‘De Sterrennacht’ (1889) van Vincent Van Gogh. In het asfalt zitten duizenden brokjes hars in verschillende kleuren die overdag opladen en ’s avonds oplichten, volledig energieneutraal. De functie is dubbel: ze leiden tot verwondering, vervoering en, wie weet, zelfs inspiratie. Maar ook tot fietsveiligheid. Het grote voordeel: het pad maakt extra lantaarnpalen overbodig.\n\nWaar? In Nuenen, het dorp vlak bij Eindhoven waar schilder Vincent Van Gogh woonde tussen 1883 en 1885. Hier schilderde hij zijn eerste meesterwerk: ‘De Aardappeleters’. Het lichtgevende fietspad vormt 600 meter van de 335 kilometer lange Van Gogh-fietsroute.\n\nWie? Kunstenaar slash wetenschapper Daan Roosegaarde bedacht dit fietspad als onderdeel van zijn Smart Highway-project. Daarin werkt hij samen met aannemer Heijmans aan de snelweg van de toekomst. Zo ontwikkelde hij al wegmarkeringen die oplichten als er een auto passeert en die je kan aanpassen aan de weersomstandigheden en verkeerssituatie.\n\nSlingerslanger, Kopenhagen, Denemarken\n\nSchermvullende weergave Bicycle Snake, Kopenhagen, Denemarken\n\nWat? Omdat fietsers en voetgangers elkaar in dit Kopenhaagse shoppinggebied voor de voet liepen (en fietsten), kwam er de Bicycle Snake: een kronkelende brug van 220 meter met een knaloranje wegdek. De brug zweeft zeven meter boven het water en heeft een ingebouwde verlichting voor optimale zichtbaarheid. Dagelijks rijden er 12.500 fietsers over de meermaals bekroonde brug.\n\nSchermvullende weergave Bicycle Snake, Kopenhagen, Denemarken\n\nWaar? Kopenhagen, misschien wel dé fietshoofdstad van de wereld. Dagelijks fietsen Kopenhagenaars samen 1,44 miljoen kilometer. Maar liefst 62 procent van de inwoners fietst naar het werk of de school. En het afgelopen jaar ruilde 14 procent van de autopendelaars zijn gaspedaal voor een fietspedaal. De ‘Cykelslangen’ is een van de twaalf fietsbruggen in de stad.\n\nWie? Architecten van dienst waren Dissing+Weitling, een bureau uit Kopenhagen dat ook al de Xiamen Bicycle Skyway in China (zie 2.) ontwierp. Noem hun stijl Deens design pur sang: praktisch, functioneel, elegant en iconisch.\n\nOver het knaloranje wegdek van de Bicycle Snake in Kopenhagen rijden er elke dag zo’n 12.500 fietsers.\n\nIn de wolken, Xiamen, China\n\nSchermvullende weergave De Bicycle Skyway in Xiamen heeft met zijn elf op- en afritten serieuze snelwegallures. ©Belgaimage\n\nWat? Deze Bicycle Skyway in Xiamen is niet alleen de langste fietsbrug ter wereld, maar ook een van de spectaculairste. Ze is maar liefst 7,6 kilometer lang en zweeft vijf meter boven de grond. De brug heeft een groen wegdek en serieuze snelwegallures: de elf op- en afritten leiden naar vijf woonwijken en drie zakendistricten. Een zwevende highway waar onze Belgische ‘fietsostrades’ nog iets van kunnen leren.\n\nWaar? In de Chinese stad Xiamen. Het zal voor velen een verrassing zijn, maar in China zit het woon-werkverkeer per fiets enorm in de lift. Dit is de eerste fietsbrug aldaar, maar wellicht niet de laatste. Sinds de oplevering wordt ze zeer intensief gebruikt, want een gedroomde manier om de ellenlange files te omzeilen.\n\nWie? Het Deense architectenbureau Dissing+Weitling is een veelgevraagde gast bij steden met fietsambitie: van Singapore tot Long Beach (Californië), en dus ook in Xiamen.",Zo ziet het fietspad van de toekomst eruit,nl
8224,"Streven naar ""rechtvaardige fiscaliteit"" draagt Leemans hoog in het vaandel om de doelen die het ACV vooropstelt te bereiken: ""Op elk inkomen dat mensen kunnen verdienen, uit arbeid, kapitaal, of verhuur, moet een eerlijke belasting komen"", vertelt Leemans. ""En mensen die een vermogen van meer dan 1 miljoen hebben, moeten een solidariteitsbijdrage leveren van 1 procent.""\n\nHerbekijk de journaalreportage over ""Rerum Novarum"" en het gesprek met Marc Leemans:",Marc Leemans (ACV) pleit voor versoepeling brugpensioen en belasting op grote vermogens,nl
8225,"Op enkele uitzonderingen na is er geen stormloop op de eerste dag dat alle winkels in België open zijn. 'Het signaal uit Oostenrijk stemt ons gematigd positief over de verdere herneming van de omzet in België', zegt Michel Van Geyte, de CEO van Leasinvest.\n\nJan Denys, de CEO van Retail Estates, rijdt vandaag en morgen van het ene naar het andere retailpark van de groep. 'Alle winkels gaan open. Nergens zie je een overrompeling. Hier en daar is er een echte file aan een winkel. Bijvoorbeeld aan de Action in ons retailpark in Westerlo. We zetten daar onze drone in om te waarschuwen als te veel bezoekers te dicht samenkomen.' Real Estates werkte de voorbije weken tot ieders tevredenheid al met zo'n drone in Nederland.\n\nDe bezoekers leven de coronamaatregelen volgens Denys zeer goed na. 'Ik kan alleen vaststellen dat veel shoppers duidelijk nog heel bang zijn. Het is het feest van de runshoppping.'\n\nMichel Van Geyte, de CEO van Leasinvest is, gezien de omstandigheden gematigd positief. 'We halen met Leasinvest 10 procent van onze huurinkomsten uit retail in Oostenrijk. Daar gingen de winkels drie weken geleden open. We kregen net de informatie dat het aantal bezoekers vorige zaterdag op hetzelfde niveau lag als een jaar geleden. De omzet lag zelfs iets hoger. Veel mensen hebben de voorbije weken aankopen uitgesteld. Nu gaan ze er voor. Op 15 mei opent daar nu ook de horeca.'\n\nLeasinvest is voor de helft actief in retail en de andere helft in kantoren. 70 procent van de retailhuurinkomsten komen uit Luxemburg. 'De winkels zijn er heropend zoals bij ons. De eerste aanduidingen zijn zeker niet slecht. Maar heel wat van onze winkels hebben klanten uit België. De echte herleving kan er maar komen als de grens opnieuw opengaat, waarschijnlijk op 8 juni.' Leasinvest is ook een belangrijke aandeelhouder van Retail Estates.\n\nHuurcontracten\n\nNu door de heropening duidelijk is geworden hoe lang de winkels gesloten zijn geweest, kan concreet worden gepraat over een korting op de huur. 'In een derde van de winkels is dat geregeld, voor een derde zijn er constructieve onderhandelingen, voor een derde staan we nergens. Sommige winkeliers betalen gewoon niet en laten niets weten. Absurd', zegt Van Geyte.",'Winkelverkoop in Oostenrijk geeft ons vertrouwen bij heropstart',nl
8226,"Vlaams minister van Omgeving Zuhal Demir (N-VA) heeft de omgevingsvergunning geweigerd. De buurtbewoners dienden 23 bezwaren in, omdat ze vonden dat het bedrijf daar niet thuishoorde en voor veel vrachtverkeer zou zorgen. Het stadsbestuur en het departement Omgeving gaven een ongunstig advies. En de provincie weigerde een vergunning.\n\nHet bedrijf ging in beroep bij Minister Demir, maar die weigerde de vergunning opnieuw. Het zou het open gebied versnipperen, te veel vrachtverkeer op kleine wegen brengen en de stallen zouden terecht komen in een Europees beschermd Vogelrichtlijngebied. Maar volgens haar kan Kipster wel op een andere plaats komen, want het hele concept van het kippenbedrijf keurt ze niet af.",Geen vergunning voor megakippenstal Kipster in Peer,nl
8227,"Chef Filip Claeys staat aan het roer van tweesterrenrestaurant De Jonkman in Brugge.\n\nAls een culinaire voyeur snuffelen we rond in de koelkast van topchefs in quarantaine. Wat eten ze met hun gezin? Wat zijn un vreemde ‘goestingskes’? En wat hebben ze gehamsterd? Vandaag: Filip Claeys, chef van tweesterrenrestaurant De Jonkman.\n\nFilip Claeys (46) begon zijn carrière bij De Karmeliet***. Hij is een van de oprichters en bezielers van North Sea Chefs, een collectief van Belgische chefs die het gebruik van duurzame vis promoten.\n\nDoor de lockdown viel de hele machinerie van De Jonkman stil. Voor het eerst in jaren kookt de chef elke dag voor zijn gezin. Geen gastronomische gerechten, maar de goede Vlaamse keuken. Daaruit ontstond het idee voor een takeaway onder zijn eigen naam: ‘Filip Claeys: lekker en eenvoudig thuis’. Op die manier hoopt Claeys zijn personeel in de toekomst aan het werk te kunnen houden.\n\nWat mag er niet ontbreken in je ijskast?\n\n‘De gegrilde artisjokken. In normale omstandigheden is mijn leven enorm hectisch. Dan is een salade met artisjok en een gekookt eitje snel klaar.’\n\nIs de koelkast altijd zo proper?\n\n‘We hebben tijdens de lockdown grote schoonmaak gehouden in het huis en de tuin. Het opruimen van de koelkast was het laatste item op de lijst dat nog afgevinkt moest worden. Mijn vrouw heeft dat gisteren gedaan.’\n\nWelk merk is je thuiskoelkast?\n\n‘Het is een Bauknecht waarin je alles heel overzichtelijk kunt wegzetten. Ik ben vooral fan van de speciale groentebak, daarin blijven groenten veel langer vers. Maar eigenlijk ben ik het gewend om een koeling te hebben als een paleis.’ (lacht)\n\nWat maak je dezer dagen klaar voor je gezin?\n\n‘Elke dag iets anders. We gebruiken onze Green Egg-barbecue meerdere keren per week. Maar ik bereid ook witlof in de oven. Ik eet dat zo graag. Toen ik daarvan een foto op Facebook plaatste, kreeg ik enorm veel reacties. Ik besefte toen dat mensen snakken naar dit soort gerechten, en zo ontstond het idee voor de takeaway: 20 euro voor een dagschotel. We denken nu bijvoorbeeld ook aan stoofvlees, salade liégeoise, vissoep en vol-au-vent.’\n\nHoe zie jij de heropening van je restaurant?",Hoe overleeft tweesterrenchef Filip Claeys de lockdown?,nl
8228,"In de sector werken ruim 140.000 mensen. Begin dit jaar werd voor het eerst in deze sector gestaakt. ""We hadden in februari al een ontwerpakkoord gesloten"", zegt Issam Benali van de socialistische vakbond. ""Het was alleen even wachten tot we het akkoord konden uitvoeren omdat er nog wat discussies waren over juridische elementen in het akkoord. Maar die zijn nu van de baan.""\n\n\n\nDat het akkoord nu pas helemaal rond is, is niet nadelig voor de huishoudhulpen. ""De loonsverhoging van 0,8 procent wordt met terugwerkende kracht toegepast tot 1 januari 2020. Dus ze zullen in mei ook de loonsverhoging van de voorbije maanden ontvangen"", zegt Pia Stalpaert van de christelijke vakbond.\n\n""Dit akkoord is vooral een symbool voor de werknemers uit de sector, die erin geslaagd zijn de publieke opinie bewust te maken van de arbeids- en loonvoorwaarden die respect verdienen"", melden de vakbonden in een gemeenschappelijk persbericht.","Sociaal akkoord in dienstenchequesector: ""Publieke opinie bewust gemaakt van loon- en arbeidsvoorwaarden""",nl
8229,"Al sinds zijn vijf heeft autoliefhebber Dirk Herremans een zwak voor Volvo. Inmiddels verzamelde hij al 14 exemplaren op zijn erf, met de Amazon uit de jaren '60 als absolute favoriet.\n\nDirk Herremans (60) Arbeider bij Lu in Herentals Daily: Volkswagen Transporter T4 1.9 TDI (1999) en BMW GS 1100 (1995). Eerste: Volvo Amazon (1964). Beste: Volvo Amazon Kombi (1966). Slechtste: Volvo Duett 210 Panel Van (1965). Met spijt verkocht: Toyota Land Cruiser BJ 43 (1978). Droom: ‘Misschien een Citroën DS uit 1967.’\n\nOp straat springt zijn Volvo 144 (1969) van ver in het oog. ‘Hij is net vijftig geworden, en meteen gekeurd voor vijf jaar’, lacht Dirk Herremans. ‘Ik heb hem zo uit een droge schuur in Ieper gehaald, waar hij twintig jaar had stilgestaan. Stof eraf, remmen losgemaakt, benzineleidingen gespoeld, verse benzine en olie erin, en hij deed het weer.’\n\nEnkele meters verderop staat een 740 GL Break (1986). ‘Dat is niet echt een oldtimer’, klinkt het. ‘En de 240 GL (1988) kocht ik onlangs voor mijn vriendin: hij heeft een servostuur en -rem, een elektrisch schuifdakje en een automaat. Ik betaalde 350 euro. Er staat 250.000 kilometer op de teller. Dat is: goed ingereden.’\n\nSchermvullende weergave De blauwe Volvo 145 (1969): een work in progress.\n\nVolvo Amazon\n\n‘Voor de Amazon (1965) heb ik een zwak sinds ik vijf was. Onze overbuur had er een. Die ging ik altijd wassen - de Simca 1000 van mijn vader liet ik staan. In 1977 kocht ik er ook een. Ik was net 17. Die auto stond eerder op de terreinen van een jeugdbeweging, waar hij helemaal was beklad. Ik schuurde hem af, restaureerde hem en spoot hem groen. Een jaar later reed ik ermee.'\n\n'In 1980 vond ik een Amazon Kombi - de stationwagen - bij een vloerder die hem alleen gebruikte om rommel in op te bergen. Op een autokerkhof kocht ik een bestelwagen voor 500 frank (12,5 euro, nvdr.), die ik vervolgens ruilde voor de Volvo. De man had meer bergruimte, ik een Amazon.'\n\nSchermvullende weergave Nog een Volvo Amazon (1966).\n\n'Hij had toen al zowat 450.000 kilometer op de teller. Dat kon ik alleen maar afleiden uit de onderhoudsdocumenten: de kilometerteller heeft slechts vijf digits. Met die auto ben ik overal in Europa geweest. Telkens als de teller na 99.999 kilometer oversprong, kleefde ik er een stickertje voor met het honderdduizendtal. Toen ik er in 1996 afscheid van nam, had de auto bijna 1 miljoen kilometer gereden.'\n\n'Mijn huidige exemplaar heb ik sinds 2012. Hij staat goed, maar niet perfect. Dat wil ik ook niet. Van eind maart tot november blijft hij gewoon buiten. En ik rij er minstens 200 kilometer per week mee. ‘s Winters gaat hij in de serre. Daar staan ze warm en droog.’\n\nSchermvullende weergave Achter het stuur van de Volvo PV444.\n\nChevrolet\n\nWe lopen door een tuin vol groenten, kippen en hokken. In die serre staat ook de Amazon Kombi (1967) van dochterlief. ‘Eigenlijk is ze mijn zoon’, lacht hij. ‘Ze is motard bij de politie en rijdt met een dikke Chevy. Toen ik mijn Kombi verkocht, was ze kwaad: ze was ermee opgegroeid. Dus kocht ze er zelf een. Met een getuned blokje. Maar hij staat al acht jaar hier. Als haar verbouwing rond is, zal ze hem wel komen halen.’\n\nErnaast zien we zijn PV544 - de ‘kattenrug’. ‘Die is van mijn geboortejaar 1960. Het lak is wat bijgewerkt, maar hij werd nooit echt gerestaureerd.’ Achter in de tuin doemt een 480 Turbo (1988) op. Die worden zeldzaam op de weg, maar winnen aan belangstelling. En een Chevrolet Blazer (1979) met een dikke V8 en veel werk. ‘Ik heb ook een Chevrolet G20 (1992) en een Jeep Wrangler (1988)’, zegt Herremans. ‘Niet stuk te krijgen.’\n\nSchermvullende weergave De Volvo 1800S (1968) wacht geduldig op zijn restauratie.\n\nBij het ontstaan van zijn Volvo-hart speelde een tweede element. ‘De baas van mijn opa had een babyblauwe P1800. Ik zwoer dat ik er later ook een zou hebben. Het stof op mijn exemplaar uit 1968 is tien jaar oud. Vijf jaar geleden heeft hij nog eens gedraaid. Ik kreeg al een bod van 12.000 euro. Gerestaureerd gaan ze vlotjes richting 50.000.'\n\nSchermvullende weergave Dashbord van de Volvo P 1800 (1969).\n\n'Hoewel er weinig roest te bespeuren valt, is er flink wat werk aan - anderhalf jaar, schat ik. Volgend jaar begin ik eraan, samen met mijn broer. Toen we acht waren, sleutelden we al aan brommers. De Sachs en Zündapps lagen gewoon in de sloot: wij maakten ze op en verkochten ze weer. Sleutelen is voor 90 procent durven.’\n\nSchermvullende weergave Binnenkant van de Volvo P 1800 (1969).\n\nVolvo Classic Club\n\n‘Volgens mijn vriendin heb ik er ‘ongeveer’ veertien’, lacht Herremans. ‘Ik heb gelukkig een goede overbuur bij wie ik voor een zacht prijsje extra ruimte kan huren.’ Hij neemt ons mee. ‘Hier is de werkplaats - pas op, het is rommelig.’ We zien een Amazon 122S (1967) en een 760 GLE uit het eerste productiejaar 1982.\n\nSchermvullende weergave Deze 145 (1969) is ver heen.\n\n‘Bijna veertig jaar oud, maar naar roest moet je al ver zoeken. Deze auto rijdt zalig. De 2.8-liter V6-motor verbruikt 14 liter lpg - wat erg goedkoop is. Ook dit project ligt even stil wegens de coronamaatregelen: om het motorblok erin te duwen moeten we met z’n drieën zijn.’\n\nDe zeldzame Duett P210 Panel Van (1965) stond op een kruispunt als promowagen. ‘Ik kocht hem in een bevlieging, maar hij is compleet roest. De 145 heb ik in tweevoud: de blauwe (1969) restaureer ik, aan de groene (1969) zal ik niet beginnen. Ik zal eens polsen of er in de club gegadigden zijn. Toen de Volvo Classic Club Belgium in 1983 begon, was ik lid nummer 20. Nu telt die ruim duizend leden.’",'Met mijn Volvo Amazon heb ik bijna een miljoen kilometer gereden',nl
8230,"De totale inflatie in België kwam in de eerste drie maanden uit op 1 procent, vooral als gevolg van fors dalende energieprijzen. In maart bedroeg de inflatie zelfs maar 0,4 procent. De coronacrisis leidde tot kelderende olieprijzen. Zo lagen de consumptieprijzen van stookolie (-26,5 procent), aardgas (-16,8 procent), motorbrandstoffen (-16,1 procent) en elektriciteit (-8,3 procent) in maart veel lager dan verleden jaar.\n\nHet Prijzenobservatorium keek ook naar de evolutie van de prijzen tussen april en maart. De impact van het coronavirus op de inflatie in maart bleef al bij al beperkt. In april is er wel degelijk een grote impact, al is die volgens het Prijzenobservatorium minder groot dan bijvoorbeeld Test Aankoop laat uitschijnen.",Corona heeft winkelen duurder gemaakt,nl
8231,"Ook in België geraken we in de ban van de babka, een Joodse traditie om restjes challadeeg te verwerken.\n\nZuurdesembrood bakken is sinds de lockdown een trend. Passé, zo weten hippe foodies: tover liever eens een babka uit je oven, hét gebak dat binnenkort weer de koffiebars verovert.\n\nHij lijkt te veel op cake om als ontbijt te dienen, maar hij is ook te broodachtig om als dessert te kunnen doorgaan. Dus wordt babka een hele dag lang genuttigd: bij de koffie, als vieruurtje of als een heerlijke zonde die de calorieën meer dan waard is. De ‘cinnamon bun’ is nog maar net ten tonele verschenen als zoete hype of hij wordt er alweer afgeduwd door de babka.\n\nZoals veel culinaire hoogvliegers is ook de babka ontstaan als een manier om restjes op te werken. Begin jaren 1800 gebruikten Joodse grootmoeders (‘babka’ betekent letterlijk ‘grootmoeder’, vandaar) de laatste porties challahdeeg om er confituur of kaneel tussen te rollen en zo mee te bakken naast hun prachtig gedecoreerde vlechtbrood.\n\nJoods challahdeeg\n\nChallahdeeg is immers een heel zoet en stug deeg dat niet breekt of uitloopt wanneer het in vlechtvorm wordt geduwd. Nadeel van het zuivelvrije challahdeeg is dat het soms droog uit de oven kan komen. Veel boter en chocolade kunnen dat goedmaken, maar vandaag kiezen amateur-bakkers er vaak voor om simpelweg een ander deeg te gebruiken dat op challah lijkt, zoals brioche.\n\nHoe een gerecht vanuit de traditionele Joodse keuken naar de hippe koffiebars verhuist? In dit geval is de reden heel makkelijk aanwijsbaar. De Amerikaanse journalist en historicus Gil Marks schrijft er ook over in zijn boek ‘The Encyclopedia of Jewish Cooking’: de babka werd voor het eerst beroemd dankzij een legendarische scène in de sitcom ‘Seinfeld’.\n\nBabka in de sitcom 'Seinfeld'\n\nIn die scène uit 1994, die je kan terugvinden op YouTube, grijpen Jerry en Elaine bij de Joodse bakkerij net naast de laatste babka. Zonder babka geen dinner party, dus raadt de verkoopster hun een kaneel-babka aan, die door Seinfeld wordt gecatalogiseerd als zijnde ‘the lesser babka’. Met andere woorden: de westerse wereld leerde midden jaren 90 al het begrip ‘babka’ kennen.\n\nVan Ottolenghi tot Galeries Lafayette\n\nTot voor kort was die exclusief verkrijgbaar bij Joodse bakkerijen. Maar nu is de babka onderweg om een ware hype te worden. Na ‘Seinfeld’ pikte ook de Israëlische chef Yotam Ottolenghi de babka opnieuw op in zijn bestsellerkookboek ‘Jerusalem’.\n\nDe eerste in babka gespecialiseerde zaken openden al de deuren in Londen en Parijs, zoals Margot Bakery en Babka Zana. Zelfs in de Galeries Lafayette kun je (zodra de winkelgalerij weer opent) kiezen uit vijf verschillende smaken babka: met pistache, met kaneel, met praliné, met framboos of - de meest populaire versie - met chocolade.","Babka, de Joodse cake die het schopte tot in hippe koffiebars",nl
8232,"Angst en controle zijn onlosmakelijk met elkaar verbonden. Wanneer we angstig worden, proberen we stellig de situatie onder controle te krijgen. Als we bang zijn voor inbrekers, plaatsen we een antidiefstalsysteem, uit schrik voor een auto-ongeluk, doen we onze gordel aan. Natuurlijk is controle beperkt, we kunnen niet alles uitsluiten. Over sommige zaken hebben we geen controle. Die ruimte die overblijft, het oncontroleerbare, daar viert de angst hoogtij.\n\nAngst bepaalt mee de weg die we in het leven bewandelen. Het is geen vijand, het is onze bezorgde vriend, die ons zegt waar we voor dienen op te passen, die ons waarschuwt voor de gevaren, die ons beschermt. Maar soms gaat de angst een eigen leven leiden, neemt de angst volledig over. Is het geen bezorgde vriend meer die ons hand vasthoudt, maar een onbetrouwbare gids die ons meeneemt naar de duisternis.",We moeten ons tegen corona beschermen zonder onze menselijkheid te verliezen,nl
8233,"Maar nieuwe leden komen ook bij de vakbond terecht voor allerlei diensten en in de hoop antwoord te krijgen op heel wat vragen. ""Je kunt je niet voorstellen met welke vragen werknemers zoal zitten momenteel"", legt voorzitter Jean Vranken van ACV-Limburg uit. ""We krijgen hier mensen die bijvoorbeeld voor vier werkgevers werken, op één plaats werkloos worden en zich afvragen hoe dat dan moet met hun uitkering. Of die een flexi-job hebben en werkloos worden. En er zijn heel wat werkgevers die erg bezorgd zijn om hun personeel, maar er komen hier ook personeelsleden aankloppen van bedrijven die herstarten zonder de regels of voorschriften goed te volgen. Daarnaast zijn mensen ook ongerust voor de toekomst en zijn ze ervan overtuigd dat het belangrijk is dat er collectief onderhandeld kan worden.""",Vakbonden krijgen duizenden extra leden door coronacrisis,nl
8234,"Jan Scheidtweiler aan tafel bij Osteria Moretti in Hasselt: van ontbijt tot menu in vijf gangen.\n\nDe wurgende witte kassa. De onmogelijk lange uren. Het grote risico op een faillissement. Een restaurant beginnen lijkt wel commerciële zelfmoord. De zeldzame chefs die het aandurven, houden het dan meestal ook braaf en voorspelbaar.\n\nBraaf en voorspelbaar? Niet voor Tiana Moretti en Alexander Reniers. Het jonge koppel scoort in Hasselt met een swingende nieuwe zaak. Die doet afwisselend dienst als ontbijtplek, lunchrestaurant met verse pasta's, tearoom en gastronomisch restaurant. Osteria Moretti is open van 10 uur 's morgens tot 's avonds laat. Op een hulp in de zaal na staat het duo in voor alles: van het zelfgemaakte brood tot koekjes bij de koffie en een vijfgangenmenu (55 euro).\n\nBovendien doen ze dat met een aanstekelijk plezier. Van achter een lange marmeren eettoog zien we hoe de chef in zijn open keuken zelfs nog de afwas doet met een grote glimlach: je zou bijna jaloers worden op een job in de horeca.\n\nMoretti en Reniers lijken dan ook geboren voor dit vak. De Italiaanse gastvrouw heeft een natuurlijke flair en een genetisch bepaald talent voor verse pasta. Bovendien werkte ze als patissier in De Slagmolen en Hertog Jan. Alexander Reniers kookte dan weer bij het Hof Van Cleve en Vrijmoed. Zijn gevoel voor finesse is al te merken vanaf het eerste hapje, een kroepoek van inktvis met aioli.\n\nWaar?\n\nAldestraat 20, 3500 Hasselt\n\nTel. 0470/42.97.70 www.osteriamoretti.be\n\nGesloten op dinsdag en woensdag.\n\nWijn?\n\nAlleen Italiaanse flessen, voor correcte prijzen. Zo kregen we bij het vijfgangenmenu drie mooie glazen voor 21 euro.\n\nDecibel?\n\nAan de toog, recht tegenover de keuken, kan het soms rumoerig zijn, met pieken tot 75 dB.\n\nRekening?\n\n153,20 euro voor twee.\n\nKom ik terug?\n\nNatuurlijk! Dit is een restaurant dat je doet afvragen waarom er niet meer van dit soort zaken zijn: lekker, flexibel en sympathiek.\n\nIn zijn menu goochelt Reniers niet met verrassende smaken of gedurfde combinaties. Zo doet een bord met eendenfilet, biet en paddenstoelen eerder vertrouwd aan: dit hebben we nog gezien. Maar het is de uitvoering die je hier verbaasd doet opkijken. Hoe speelt de chef dit allemaal in zijn eentje klaar? Een crème van rode biet is perfect op smaak, met een friszure toets. Het vlees komt niet recht uit de oven, maar heeft de tijd gekregen om te rusten, en ligt in een diepe, hartige jus. Zeste van sinaasappel creëert een bruggetje met een klassieke eendenbereiding.\n\nOok bij een dubbele bereiding van sint-jakobsvruchten zit alles goed. De eerste coquille, rauw en dun gesneden in de schelp, is lekker, maar het is de warme bereiding die met de meeste punten gaat lopen. Knolselder en pompoen, in een opgeschuimde jus, maken er een hartige, herfstige versie van.\n\nMaar soms kan Reniers het ook heel simpel, in de beste Italiaanse traditie. Zo zet hij met carpaccio van courgette en burrata een supergerecht neer, opgepept met eersteklas olijfolie.\n\nTerwijl de chef alvast aan de afwas begint, toont Tiana Moretti nog dat ze meer kan dan alleen geweldig brood bakken. Zo bereidt ze een wervelend dessert rond bladerdeeg, gekaramelliseerde appel en dulce de leche, die karamelpasta uit Latijns-Amerika. En voor wie alleen 's morgens of in de namiddag kan langskomen: ja, zelfs de koffie en de koekjes zijn hier lekker.\n\nSchermvullende weergave ©Emofragma\n\nSchermvullende weergave\n\nSchermvullende weergave ©Emofragma","Osteria Moretti in Hasselt: ontbijtplek, tearoom én gastronomisch restaurant",nl
8235,"We moeten daarom de rol van onze landbouwers in het landschap opnieuw naar voren schuiven en er met het GLB in toenemende mate op inzetten. Zo kunnen we zowel de boer als de natuur terug wat ademruimte geven. Het GLB biedt reeds heel wat mogelijkheden om landbouwers te stimuleren voor ingrepen die de natuur terug toelaten in ons landschap. Sommige zijn verplicht, andere vrijwillig, maar jammer genoeg zijn ze tot nu toe vooral onvoldoende effectief gebleken om een echte verduurzaming teweeg te brengen.\n\nWe moeten daarom het momentum van de Farm-to-Fork en de invoering van een vernieuwd GLB benutten en volop de kaart van duurzaamheid trekken. Dit kan bijvoorbeeld door met het nieuwe GLB de introductie van kleine landschapselementen (zoals bomen, hagen of bloemenranden) te vergoeden, het gebruik van agro-ecologische landbouwpraktijken te stimuleren, of het behoud en de opwaardering van ons grasland te ondersteunen. Dit is waar WWF, samen met andere natuur- en milieuorganisaties voor pleit in een open brief aan de betrokken ministers.\n\nWe vragen daarbij ook dat er aandacht is voor een breder economisch beleid dat het belang van ons voedsel, onze landbouw en onze natuur terug naar waarde schat. Want ook de markt moet onze landbouwers ondersteunen, een subsidie zoals het GLB kan dit niet alleen.",Europa opent deur voor huwelijk tussen landbouw en natuurherstel in Vlaanderen,nl
8236,"Verstoken van ieder comfort breng ik dagelijks op Facebook verslag uit van mijn verzetswerk op de camping. Hoe ik ongezien naar het sanitaire blok ben kunnen sluipen – tweemaal zelfs, omdat ik het wc-papier vergeten was, terwijl boven de camping een drone van Pieter De Crem zijn vuige spionnenwerk verricht.\n\nHoe ik mijzelf stiekem ga bevoorraden in de Albert Heijn van Westmeerbeek, en met mijn boodschappentassen op mijn hoofd door de Grote Nete moet waden om de camping langs de onbeveiligde achterzijde te kunnen betreden. Hoe ik bij het schijnsel van de maan tegen mijzelf petanque speel. Hoe ik bij de neergelaten slagboom selfies maak met het V-teken. Kleine dingen van grote symbolische waarde. De steun van mijn Facebookvrienden betekent heel veel voor mij. Zonder hen zou ik mijn eenmansguerrilla nooit kunnen volhouden.",In de val van de coronabrigade,nl
8237,"Het besluit van Kastit komt overeen met de resultaten van ons eigen onderzoek naar de invloed van dakloosheid en armoede op de onderwijskansen van middelbare scholieren. Hieruit blijkt dat de ongelijkheid in het onderwijs op een structurele manier verwikkeld zit in het huidige onderwijssysteem.\n\nWanneer een kind uit armoede wil raken is de sleutel hiervoor vaak een diploma. Er zijn echter heel wat obstakels in de schoolloopbaan van een kind in armoede. Wanneer we kijken naar de niet bindende adviezen, die gegeven worden in het 6de leerjaar in verband met een verdere studiekeuze, blijkt dat deze adviezen jongeren in armoede snel in lagere studierichtingen duwen. Bovendien worden deze kinderen tot acht keer vaker naar het buitengewoon onderwijs doorverwezen dan kinderen met een betere socio-economische achtergrond (Unicef, 2014).",Sociaal werkers op school zijn noodzakelijk om kwetsbare kinderen zoals Dylan gelijke kansen te geven,nl
8238,"Beetje bij beetje pikken we de draad van ons gewone leven weer op. Heeft corona de wereld voorgoed veranderd en wat zou je zelf veranderd willen zien? Sabato sprak met Essentiel Antwerp-frontvrouw Inge Onsea.\n\nWelke impact heeft corona op jouw dagelijks leven gehad?\n\n‘Het coronavirus is ingeslagen als een bom. Het heeft mijn hele leven op zijn kop gezet. Dat is stresserend, maar tegelijk ook spannend en leerrijk. Ik liet de businesskant van Essentiel Antwerp in het verleden volledig over aan Esfan (Eghtessadi, partner en echtgenoot, nvdr.), terwijl ik me bezighield met het creatieve aspect. Maar de voorbije weken leefde ik van crisismeeting naar crisismeeting.’\n\nZal corona een blijvende stempel op jullie business achterlaten?\n\n‘De mode-industrie is ontzettend fragiel. We spreken al jaren over hoe verouderd ons businessmodel is. Maar we bevonden ons in een luxepositie, dus móésten we ons nooit aanpassen. Dat is nu anders. Als je met je rug tegen de muur staat, komen ook veel goede ideeën naar boven. We herbekijken onze relatie met de wholesale, onze eigen winkels. Misschien brengen we beter acht kleine collecties uit in plaats van vier grote? We stellen alles weer in vraag.’\n\nDe combinatie werk-privé, hoe lukt dat?\n\n‘Het is heel druk. Ik moet onze firma redden en een nieuwe collectie maken. Dat, terwijl mijn twee puberzonen ook thuis zitten en mijn poetsvrouw niet meer komt. Ik heb weer leren strijken, halleluja (lacht). Mijn kookkunsten zijn ook verbeterd! Vroeger kon ik twee gerechten koken, nu zit ik aan vijf.’\n\n‘Ik sta versteld van hoe weerbaar een mens is. Vorige week heb ik na de zoveelste crisismeeting mijn ideeën voor de nieuwe collectie uitgelegd. Dan ben ik helemaal in mijn element en voel ik me de gelukkigste vrouw ter wereld. Ik sta in vechtersmodus. Als je job je passie is, doe je alles om die te redden en te koesteren.’\n\nDe lockdown en isolatie hebben dus niet tot wat kalmte geleid?\n\n‘Tijdens het weekend wel. De lockdown is dan ook een slowdown. Dan ga ik op mijn gemak naar de Delhaize, hang ik kaders op in mijn huis of neem ik de tijd om rustig een boek te lezen op mijn terras. Dat kan nu zonder schuldgevoel. Vroeger was het altijd vechten tegen de tijd. Nu zet ik soms in het midden van de dag een film op, of blijf ik ’s avonds laat op om tv te kijken. Dat had ik al jaren niet meer gedaan.’\n\nWaar kijk je het meest naar uit in post-coronatijden?",Unlocking: het nieuwe normaal van Essentiel-frontvrouw Inge Onsea,nl
8239,"Ei zo na hadden we een app om de verspreiding van het virus in te dammen door contactopsporing. Een goed idee, vinden Oostenrijk, Zwitserland en Estland. Nederland twijfelt nog. België heeft de app vervangen door menselijke contactopspoorders wegens privacy-aspecten.\n\nEn daarmee komen we bij een veel breder en fundamenteler probleem rond het gebruik van persoonsdata: in ons huidige systeem lijken innovatie en ethiek moeilijk met elkaar te verenigen. Vaak lijken ze zelfs diametraal tegenover elkaar te staan.",Geef burgers en patiënten controle over hun data,nl
8240,"Sven De Boeck en Bart Vanhees zijn twee van de drijvende krachten achter Nostalbus, dat oude Belgische bussen uit de jaren '60 en '70 opkoopt, restaureert en promoot als erfgoed. Meer dan 25 bussen werden al van de schroothoop gered.\n\nSchermvullende weergave Met haar restauraties neemt Nostalbus deel aan erfgoedevenementen. ©Karel Duerinckx\n\n‘Ik was als tiener fan van de stadsbussen in Brugge’, vertelt Sven De Boeck (44). ‘Ik bleef er gewoon op zitten, keek rond en maakte een praatje met de chauffeur. In 1992 werden die bussen geschrapt en naar het Oostblok gestuurd. Ze hebben er nog tien jaar rondgetuft. Eén rijdt nog altijd, in Kaunas, een stad in Litouwen. Twee jaar geleden zijn we er zelf naartoe gereden: om te verifiëren of dat wel klopt.’\n\nDe Boeck is naar eigen zeggen een busgeluidfetisjist. ‘Zet me geblinddoekt in een bus en ik zeg welk type het is. In 2006 hoorde ik in Leuven plots een stadsbus: duidelijk een oude Cummins-motor. Ik ging kijken. Een Van Hool uit 1976. Een maand later werd hij buiten dienst gesteld. Of ik hem wilde? Stalling vond ik snel. Maar ikzelf heb twee linkerhanden. Onder leiding van Bart werd hij gerestaureerd.'\n\nSchermvullende weergave De Jonckheere in kwestie heeft 888.225 kilometer op de teller. ©Karel Duerinckx\n\n'Hij is de MacGyver van de bussen. Dan kwam er een tweede, en een derde. Bij bus nummer vijf dacht ik: wat als ik morgen onder de tram loop? Zo is in 2010 Nostalbus ontstaan, een vereniging die oude bussen bewaart en gebruikt tijdens erfgoedevenementen, huwelijken en ceremonieën. Om de twee maanden doen we wel iets.’\n\nVintage Van Hool\n\nIn oktober vorig jaar zetten ze de Van Hool A120P (1987) op de ferry en trokken naar Isle of Wight, voor het ‘Classic Buses, Beer and Walks Weekend’. ‘Historische bussen doen er dan een reeks pubs aan. In Engeland rijden honderden historische bussen.'\n\nSchermvullende weergave 'Onze oudste is een Van Hool met Fiat-motor uit 1964.' ©Karel Duerinckx\n\n'Toch stonden we in de kijker: de Britten waren ‘flabbergasted’. En hun verenigingen komen deze zomer wellicht naar hier. Van 21 tot 23 augustus vieren we tien jaar Nostalbus. We mikken erop dat we dertig bussen verzamelen en rijden langs Oudenaarde, Ieper en Brugge - het hol van de leeuw: de stad wil bussen buiten.’\n\nDe vzw telt honderd leden, waarvan twintig actieve. ‘We hebben alleen Belgische lijnbussen die reden voor de Nationale Maatschappij van Buurtspoorwegen (NMVB) of een van haar privé-exploitanten. Geen Zwitserse postbussen dus, wel bussen met zetels waarin we zelf ooit meisjesnamen kerfden.'\n\n'Al ogen ze wat ordinair: het blijft ons patrimonium. Als wij het niet doen, gaan ze verloren. Onze oudste is een Van Hool met Fiat-motor uit 1964. Zeven zijn van onszelf, een viertal zijn van De Lijn, die wij in beheer hebben.’\n\nSchermvullende weergave Sven De Boeck & Bart Vanhees van Nostalbus. ©Karel Duerinckx\n\nBussen ontmantelen\n\n‘Toen ik in het eerste middelbaar in Bilzen met de bus naar school ging, heb ik een slag van de molen gekregen’, lacht Bart Vanhees (31). 'Al op jonge leeftijd wilde ik er een kopen. Mijn ouders verklaarden me gek. In 2007 leerde ik Sven kennen via het onlineforum Zone 01. Later verhuisde ik naar Gent, grotendeels voor Nostalbus. Er is een hoek af, ja. Maar via de vzw krijg ik de kans om aan bussen te werken, ze in stand te houden.’\n\nSchermvullende weergave Voor onderdelen heeft Nostalbus contacten tot in China. ©Karel Duerinckx\n\nOok hij kocht samen met twee anderen een bus voor de collectie van Nostalbus. ‘We kopen ze als schroot, voor 3000 tot 5000 euro. Vervolgens doen we alles zelf, soms met steun van De Lijn of de MIVB. Als je alles zou laten doen, kost een restauratie gemakkelijk 75.000 euro.'\n\n'Het afgelopen jaar restaureerden we een Jonckheere Trans City tot de laatste schroef. Je denkt: het zal wel meevallen. Maar als je ze uitkleedt, blijkt het altijd erger. Voor onderdelen hebben we contacten tot in China. Maar in het verleden hebben we ook een 25-tal bussen ontmanteld.’\n\nSchermvullende weergave Het afgelopen jaar restaureerde Nostalbus een Jonckheere Trans City tot de laatste schroef. ©Karel Duerinckx\n\nNostalgie\n\nSchermvullende weergave ‘Al ogen ze wat ordinair, deze oude Belgische lijnbussen behoren tot ons patrimonium.' ©Karel Duerinckx\n\nDe Jonckheere in kwestie heeft 888.225 kilometer op de teller. Hij is van 1991, maar het model dateert van 1977. De bus bracht zijn hele loopbaan door bij de privé-exploitant Deceuninck uit Roeselare, tot Nostalbus hem in 2012 kocht.\n\n‘De kussens werden gratis gestoffeerd door een professional. We hebben ook een topcarrossier in de vereniging. De bus werd met de hand geverfd. Niet perfect, wel in zijn originele kleuren. In 1977 verdween de rood-groene kleurstelling en werd alles oranje. In 1988 kwam de wit-oranje-blauwe livrei, die in 1991 werd ingeruild voor de huidige kleuren van De Lijn.’\n\nVanhees is treinbestuurder bij de NMBS. Ook De Boeck werkt daar. ‘Ik dacht altijd dat ik de enige busfreak ter wereld was. Daardoor schakelde ik als tiener over op treinen. Zo kwam ik bij de NMBS terecht, op de dienst historisch patrimonium in het museum Train World in Schaarbeek. Later herontdekte ik via sociale media de bussen. Nu hou ik van beide. Ik ben een nostalgisch mens en ben wat blijven plakken. Ik kijk nooit vooruit.’\n\nSchermvullende weergave Nostalbus focust op bussen van de Nationale Maatschappij van Buurtspoorwegen (NMVB) of een van haar privé-exploitanten. ©Karel Duerinckx\n\nSchermvullende weergave ‘Je denkt: de restauratie zal wel meevallen. Maar het is altijd erger dan verwacht.’ ©Karel Duerinckx",Nostalbus brengt vintage lijnbussen weer op de baan,nl
8241,We staan open om elkaars werking beter te leren kennen en samen te zoeken wat ondersteunend kan zijn. Een betere pedagogische omkadering van internaten lijkt ons een zeer terechte vraag die we graag vanuit Opgroeien ondersteunen.\n\nDe regelgeving rond internaten dateert uit een periode waarin de populatie van de internaten anders was dan vandaag. Een vergelijkend onderzoek uit 2008 en 2016 toont een verdubbeling in de internaten van kinderen en jongeren die extra zorg nodig hebben. Bijna 40% van de internen kampt met een of meer zorgvragen. Dit vraagt een meer doorgedreven individuele begeleiding van kinderen en jongeren. Laat ons samen werk maken van een ondersteuning en omkadering die internaten moet toelaten het kwaliteitsvolle werk dat ze nu al leveren te blijven verzekeren.,Internaten kunnen in coronatijden voor meest kwetsbare kinderen en jongeren een verschil betekenen,nl
8242,"Ooit reed autoverzamelaar Luc Verloo nog op het circuit van Zolder en Francorchamps. Vandaag speelt de actie zich in zijn garage af, waar hij naast twee Jaguars, twee Austin-Healeys en een Porsch ook tal van vintage Fords bewaart. ""Ik kan geen afscheid nemen.""\n\nLuc Verloo (66) Voormalig Ford-concessiehouder. Eerste: Ford Capri 2300 GT V6 (1972). Daily: Porsche 911 Targa (2016). Beste: Ford Escort RS Cosworth (1993). Slechtste: De MGA lag me niet, maar slecht? Ach neen. Met spijt verkocht: De Ford Escort Mk1-rallywagen van Dolf Moortgat (1968).\n\n‘Mijn probleem is dat ik geen auto’s kan verkopen’, lacht Luc Verloo, die tot tien jaar geleden concessiehouder van Ford was. Hij trekt de poort van zijn privégarage open. ‘De Ford Prefect (1955) was een van de allereerste auto’s die mijn vader verkocht toen hij de garage begon waar ik als peuter al rondliep en later altijd heb geholpen.'\n\n'Nadat die klant 15 jaar later overleed, stond de auto in zijn tuin. Ik ben hem nog zelf gaan halen. Intussen staat hij al vijftig jaar weer bij ons, maar hij bleef origineel en - met uitzondering van de zetels - ongerestaureerd. Vorige week heb ik hem nog eens laten draaien. Twee pogingen en hij was weg.’\n\nSchermvullende weergave Ford Prefect - 1955\n\nSneller dan de Porsche\n\nSchermvullende weergave Ford Escort Cosworth\n\nDe monsterlijke Ford Escort RS Cosworth (1993) wat verderop is van een andere orde. Een straatversie van de rallywagen van destijds, met een gigantische achtervleugel. ‘Ook deze ligt me na aan het hart en wil ik altijd bewaren’, zegt Verloo. ‘Ze zijn in beperkte oplage gebouwd, en de meeste werden stukgereden in de autosport. Ik heb hem twaalf jaar zelf gebruikt, maar hij is als nieuw. En sneller dan de Porsche 911 Carrera (1988).’\n\nOok die auto is origineel, ongerestaureerd en in bijna-nieuwstaat, met amper 106.000 kilometer op de teller. ‘Ik kocht hem van een buurvrouw, nadat haar man was overleden. Alvorens dat mocht, moest ik wel beloven hem niet door te verkopen. Ik zorg er nu voor.’\n\nSchermvullende weergave Porsche 911\n\nJaren 60\n\nSchermvullende weergave Austin Healey 3000 MKIII\n\nEr staan twee exemplaren van de Austin-Healey 3000 Sports Convertible (1963, 1964). ‘Zo kocht mijn vader er een toen ik klein was. Ik herinner me hoe mijn moeder me ermee naar school bracht. Tien jaar geleden kocht ik er zelf een, de tweede volgde vier jaar geleden, voor mijn zoon. De motoren verliezen wat olie, maar zijn vrij betrouwbaar en vooral zeer robuust. Ze leveren 150 pk: toen was dat wat.’\n\nOok zijn Flandria Rekord 5 (1969) is een bron van nostalgie. Flandria was een Belgisch bromfietsenmerk met behalve in Zedelgem en Zwevezele ook fabrieken in Nederland, Frankrijk, Marokko en Portugal. ‘Zo had ik er een toen ik 16 was. Toen was het een enorme rage. Dit exemplaar vond ik op een beurs in Wieze en knapte het op - met de coronacrisis is er wat meer tijd om alles in orde te brengen.’\n\nSchermvullende weergave Austin Healey 3000 MKIII\n\nVan Ford naar Jaguar\n\n‘De Jaguar E-Type Series 2 (1969) heb ik pas sinds vorig jaar. Het is een icoon waarvan ik altijd al hield, met die heerlijk lange neus. De XK8 Convertible (1996) nam ik over van een klant. Nadat Ford Jaguar opkocht, kon ik daar ook mee rijden’, lacht hij.\n\nSchermvullende weergave Jaguar E-Type 1969\n\nIn een tweede garage staan ook vrij gewone auto’s die hij terugnam van klanten en nu niet meer kan wegdoen. ‘Deze Ford Escort Cabriolet (1993) is nog pico bello - je moet eens kijken naar die zeteltjes. Waarde heeft hij niet, maar dat is niet zo belangrijk.'\n\nSchermvullende weergave Jaguar E-Type 1969\n\n'De Streetka (2003) heb ik zelfs nooit verkocht. Het is een knap ontwerp van Pininfarina, destijds gelanceerd door Kylie Minogue. Daarvan werden er niet zoveel geproduceerd. Bij een vriend heb ik nog een Escort Mk2 Belga-rallywagen met de Pinto-tweelitermotor (1979), dezelfde waarmee ook rallykampioen Robert Droogmans reed. Ik vond hem toevallig op een onlineveiling van Vavato en ben nu details aan het bijwerken.’\n\nNiet alle auto’s zijn ingeschreven, maar tweemaandelijks moeten ze wel eens draaien. ‘Ik rij dan enkele rondjes op de parking en laat alles eens functioneren, tot de ruitenwissers toe’, lacht Verloo. ‘In de tweede helft van de jaren 80 reed ikzelf in de Escort Star Cup op, onder meer, Zolder en Francorchamps. Later ging ik samen met mijn zoon in een Escort Cosworth op circuit rijden.’\n\nTrots wijst hij nog naar een trailer met een kart en werkbenodigdheden. ‘Van mijn jongste kleinzoon. Ik ga vaak met hem mee. Hij heeft de microbe helemaal overgeërfd, de oudste dan weer helemaal niet.’\n\nSchermvullende weergave Austin Healey 3000 MKIII\n\nSchermvullende weergave Ford Prefect - 1955","""Ik ben hopeloos verliefd op mijn Jaguar E-Type""",nl
8243,"Niet alleen voor hen, ook voor ons zou het gevaarlijk zijn om onder het mom van ‘vrees voor wat van buitenaf komt’ onze verbondenheid met de wereld te verliezen. Ongetwijfeld zullen we ons anders moeten organiseren, door minder te vliegen bijvoorbeeld, door meer te investeren in lange en snelle treinverbindingen en door toch nog meer te halen uit de mogelijkheden die de communicatietechnologie ons biedt. Want als wij ons laten terugdringen naar onze eigen cocon, verliezen we de kracht van verbondenheid, de enige goede voedingsbodem voor het soort bescherming waar de wereld nu nood aan heeft. In het andere geval kiezen we bijvoorbeeld voor ‘eigen vaccin eerst’, enkel voorbehouden voor inwoners van enkele landen. Een werkwijze die bij voorbaat tot mislukken gedoemd is omdat COVID-19 bij wijze van spreken ‘te slim is om dit niet te doorzien’. De enige mogelijkheid om het wereldvirus te verslaan, is een vaccin dat samen met de WHO uitgewerkt en universeel verdeeld wordt.","Hoe moet de wereld ""na corona"" eruitzien? De valkuilen van het nieuwe normaal",nl
8244,"De liefde voor auto's is de meest besmettelijke ziekte die er bestaat, vindt freelanceconsultant Nicolas Geerts. Hijzelf kreeg het virus over van zijn vader, met wie hij een roadtrip langs automusea in Europa maakte. Maar ook zijn eigen garage is bijna een museum.\n\nNicolas Geerts (35) Freelanceconsultant. Eerste: Ford Focus (2008) als bedrijfswagen. Daily: Mercedes-Benz A160 (2004), een afdankertje uit de familie. Beste: BMW 2002 Touring (1974). Slechtste: Opel Meriva (2011). Droom: Doe maar een Lotus Elan S2 of Esprit S1.\n\n‘Normaal ben ik enkele avonden per week in mijn garage, nu kom ik vaak ook overdag tussendoor wat sleutelen - van al die conferencecalls word ik gek’, vertelt Nicolas Geerts. ‘Ik merk wel dat ik vaak aan het opruimen ben. Het is een vorm van uitstelgedrag: ik ga aan de carburateur werken, maar eerst moet mijn werkbank proper zijn.’ (lacht)\n\n‘In oktober moet alles rijden: dan word ik vader. Eigenlijk is het fout, zo rushen. ‘You have to surrender to the rhythm of repair’, schreef de Amerikaanse filosoof Robert M. Pirsig in zijn cultboek ‘Zen and the Art of Motorcycle Maintenance’. Je moet ook weten hoe diep je mag graven. Vaak haal je iets open voor een herstelling en zie je een ander gebrekje. Zo blijf je bezig. Als iets stuk is, herstel het en ga rijden. En wees niet pissed als je vervolgens je koppeling wat hoort slippen.’\n\n'Toen ik op mijn dertigste de BMW 2002 Touring (1974) had gekocht, liep ik ook dagenlang te denken: wat heb je nu gedaan?' Nicolas Geerts\n\n‘De liefde voor gemotoriseerd vertier is de meest besmettelijke, ongeneeslijke ziekte die er bestaat’, weet Geerts. ‘Mijn vader heeft de Mercedes 250 C (1970) van zijn vader. Over de restauratie is 17 jaar gegaan. Iemand deed dat na zijn uren. Drie jaar geleden ben ik van mijn oren gaan maken. Mijn vader was 74: de auto mocht stilaan klaar zijn. Een jaar later zijn we er samen mee op reis geweest.'\n\nSchermvullende weergave De allereerste auto van Geerts’ overgrootvader.\n\n'Mijn plan was een 24-daagse trip langs de grote automusea. Uiteindelijk kreeg ik tien dagen. We reden van Antwerpen naar Zwickau, Ingolstadt, München, het Comomeer, Milaan, Turijn, Zürich, Mulhouse en dan door het Zwarte Woud naar huis. Toen ik zei dat we de Brennerpas zouden nemen, begon vader te flippen. ‘Daar is deze auto niet voor gemaakt’, klonk het, terwijl het zweet van zijn voorhoofd liep.'\n\n'Het was een bijzondere reis, met ‘Old man’ van Neil Young op mijn playlist. Waarom hij het zo kort wilde, is moeilijk uit te leggen. Hij heeft zo zijn bizarre kantjes. Ook als hij verliefd wordt op een auto aarzelt hij altijd. ‘Is dat wel redelijk?’, klinkt het dan. Redelijk, dat is zijn stopwoord.’\n\nSchermvullende weergave De werktafel van Nicolas Geerts.\n\n‘Hij lacht ook altijd met mijn zogenaamd megalomane plannen. Naast mijn job zet ik nu Classic Wheels Auctions op poten. Via live-veilingen wil ik de juiste auto’s aan de juiste mensen verkopen. Elke klassieker blijft kosten genereren. Daardoor gaan ze soms verloren. Terwijl de essentie is: ze preserveren.’\n\n‘Vorige herfst kocht mijn vader op een veiling nog zo’n Mercedes, maar een vierdeurs. En voor mij de Alfa Romeo Giulia 1300 TI (1969). Dat was niet zijn gewone doen. Ik was altijd degene die zei: doe eens zot. Nu, aan echt verzamelen heeft hij zich nooit gewaagd. En eigenlijk zit dat rationaliseren ook wat in mij. Toen ik op mijn dertigste de BMW 2002 Touring (1974) had gekocht, liep ik ook dagenlang te denken: wat heb je nu gedaan? Doe eens normaal.'\n\nSchermvullende weergave De BMW 2002 Touring (1974)\n\n‘Al mijn auto’s en motorfietsen hebben namen. De BMW 2002 Touring uit 1974 doopten mijn vrouw en ik Wilhelmina Petronella Roussaux-Geerts.’ Nicolas Geerts\n\n'Maar goed, telkens als ik instap, verschijnt er een lach op mijn gezicht. Ik ontdekte dat Paul Bracq zowel mijn vaders Mercedes als deze BMW ontwierp - ik herkende vormen in het interieur. De auto komt uit Nederland. Ik ben minstens de vijfde eigenaar, hoewel ze op Catawiki werd aangekondigd als ‘first paint, first owner’.\n\n'' Ik zeg ‘ze’, ja. Mijn vrouw en ik doopten haar Wilhelmina Petronella Roussaux-Geerts. Binnen de top tien van Nederlandse meisjesnamen konden we uit die twee niet kiezen. Al mijn auto’s en motorfietsen hebben namen.’\n\nSchermvullende weergave ""Ik ben ook een grote Honda-fan""\n\n‘Ook de Ducati TS125 (1962) blijft ‘dans son jus’ en gaat nooit meer weg - ik wil niet weten wat hij waard is. Ik vond hem toen ik in Spanje met een vriend tweedehandssites uitvlooide. Ik ben ook een Honda-fan. De CB400FF (1975) is een project dat ik kocht voor één euro per cc. Vorig jaar kwam de CB500F (1977) erbij. Ik heb er al 30 kilometer mee gereden.'\n\n'De Dax ST50 (1969) in notelaarhout is de eerste brommer die ik zelf kocht, tijdens de zomer waarin ik 16 werd. Daarna bouwde ik Monkeys, zoals de Tricolore in 2005. Twaalf jaar later reed ik ermee naar Slovenië, waar een vriend trouwde. Maffe trip. Sympathieke brommers, ook. Je bent er zowat de nar mee.’\n\nSchermvullende weergave De Ducati TS125 (1962): mechanisch in orde, maar ‘dans son jus’.\n\nSchermvullende weergave Achterlicht van de Honda-brommer.\n\nDe verhalen blijven komen. ‘Tijdens onze huwelijksreis vond ik op een motormarkt in Vietnam het CD90-blok voor de Dax waar ik al jaren naar zocht. Elk kraampje was gespecialiseerd in één onderdeel. Een local bracht alles bijeen. Voor 12 euro zette hij het blok ook in elkaar, waarna ik ermee arriveerde in ons hotel. Versturen was duur: ik heb het de rest van de reis in mijn rugzak meegedragen.’","""Hoe langer ik naar mijn BMW Touring kijk, hoe mooier hij wordt""",nl
8245,"Wanneer we vandaag aan pensioensparen doen, ontbreekt deze insteek van wederzijdse bescherming. Er is echter wel degelijk nood aan. Het risico dat ieder van ons loopt, is namelijk om veel ouder te worden dan gedacht en daardoor met te weinig pensioeninkomen te komen zitten, nodig om bijvoorbeeld de facturen van het rusthuis te betalen of ziektekosten te betalen.\n\n",Vier coronalessen voor een comfortabel pensioen in België,nl
8246,"Tot de coronacrisis ons ontnuchterde. Opeens moesten we allemaal weer apart. We werden met onze neuzen – al dan niet achter mondmaskers – op de bittere waarheid gedrukt. In je eigen huis blijven valt een stuk makkelijker voor wie een grote tuin en een mooi terras heeft. Wij moesten het doen met geen of een kleine tuin, met een balkon waar we de zon probeerden te verleiden op het juiste moment. De parken waren er nog, maar binnen de kortste keren hingen er bordjes met ‘verboden te zitten’ op de banken.\n\nWat altijd was voorgesteld als ‘de tuin van de stadsbewoners’, was nu opeens verboden gebied. Er rijden politiecombi’s over de wandelpaden. Agenten kijken argwanend naar ouders die een balletje trappen met hun kinderen. Terrasjes dicht, de parkings bij het bos gesloten. Wandelen en fietsen mag, maar een mens wil ook wel eens even rustig genieten, even zitten, een praatje op afstand slaan. Maar dat kon alleen met een eigen tuin of terras.",Door corona moeten steden dringend werk maken van openbare ruimtes anders in te delen,nl
8247,"Wegens de coronacrash op de aandelenmarkten versoepelt de Vlaamse Belastingdienst de manier waarop aandelen in een erfenis gewaardeerd worden.\n\nDe Bel20 noteert momenteel 30 procent onder de piek van midden februari. Midden maart bedroeg het verlies zelfs 40 procent. Die bloedrode beurscijfers zijn ook een streep door de rekening van wie onlangs een pakket aandelen erfde, dat door de beursdaling minder waard is. Maar ook omdat die erfgenamen erfbelasting riskeren te betalen op een hoger bedrag dan wat de aandelen waard zijn op het moment van de erfenisaangifte. Want hoe hoger de waarde van de goederen in de erfenis, hoe hoger de te betalen erfbelasting.\n\nDat is een klassiek probleem voor wie beursgenoteerde effecten erft. 'In extreme gevallen kan die discrepantie zo hoog zijn dat zelfs de opbrengst van de verkoop van de effecten niet meer volstaat om de erfbelasting te betalen', merkt Koen Janssens, belastingexpert bij Wolters Kluwer op.\n\nLaagste koers\n\nWie erft moet normaal binnen vier maanden na het overlijden de aangifte nalatenschap indienen. Wegens de coronamaatregelen is die termijn met 2 maanden verlengd. In die aangifte moet een waarde op de geërfde goederen geplakt worden, waarop de erfbelasting berekend wordt. Voor goederen zoals vastgoed wijzigt die waarde niet elke dag. Dat is anders voor beursgenoteerde effecten, zoals aandelen of fondsen.\n\nDaarom kunnen erfgenamen voor de waardering van die aandelen kiezen uit de slotkoers op de dag van het overlijden, de slotkoers één maand na het overlijden of de slotkoers twee maanden na die datum. Omdat de coronacrisis en de daaruit volgende beursperikelen het probleem acuter maken, wordt tijdelijk een keuzemoment toegevoegd. U mag in de aangifte ook uitgaan van de waarde van de effecten op de datum drie maanden na het overlijden.\n\nVoor overlijdens tussen 13 november 2019 en 30 september 2020 hebben erfgenamen dankzij deze versoepeling daardoor de keuze uit 4 momenten om de aandelen te waarderen: de dag van het overlijden zelf, de dag een maand later, die dag twee maanden later of die dag 3 maanden later.\n\nVoor alle effecten moet dezelfde datum worden gekozen. Zo kunnen erfgenamen de datum nemen met de laagste slotkoers, zodat ze minder erfbelasting moeten betalen.\n\n'De datum van 13 maart, toen de lockdown begon, is het uitgangspunt', zegt Janssens. De andere data zijn die datum min de aangiftetermijn.\n\nIn extreme gevallen kan de opbrengst van de verkoop van de effecten niet volstaan om de erfbelasting te betalen. Koen Janssens belastingsexpert Wolters Kluwer\n\n'Bovendien wordt een overgangsmaatregel voorzien voor al ingediende aangiftes waarvan de initiële aangiftetermijn verstreken is tussen 13 maart en 21 april 2020 (de dag waarop het nooddecreet over die versoepeling werd gepubliceerd, red.). Als erfgenamen in die situatie alsnog beroep willen doen op het extra moment van waardering, kunnen ze hun keuze aanpassen door een nieuwe aangifte in te dienen bij de Vlaamse Belastingdienst. Die nieuwe aangifte moet worden ingediend binnen vier maanden vanaf het verstrijken van de initiële aangiftetermijn', zegt Murielle Gijbels, advocate bij Tiberghien.\n\nDe nieuwe keuzemogelijkheid geldt dus voor twee categorieën:\n\noverlijdens sinds het begin van de crisismaatregelen, tot 30 september 2020;\n\noverlijdens vóór 13 maart 2020 waarvoor de aangiftetermijn nog niet verstreken was bij het begin van de lockdown. Daarvoor bestaat het probleem evengoed, omdat de erfbelasting berekend wordt tijdens de crisisperiode.\n\nJanssens: 'Voor een overlijden op 15 december 2019 moest de aan­gifte ingediend zijn tegen 15 april 2020. Maar tot 15 augustus 2020 mag nog een nieuwe aangifte ingediend worden waarin de effecten aan hun koers op 15 maart worden gewaardeerd.'\n\nNiet gestraft voor stiptheid\n\nHet is ook mogelijk dat de aangiftetermijn nog niet verstreken was op 21 april, maar wel al ingediend was, omdat de betrokkene niet had gewacht tot de laatste dag. 'Dan wordt u niet gestraft voor die stiptheid, want volgens de normale regels kan de aangifte gewijzigd worden zolang de aan­giftetermijn loopt.'",Coronaregeling voor wie gecrashte aandelen erft,nl
8248,"Als het BIPT zijn kandidatuur goedkeurt, mag Citymesh met 4G in heel België actief worden.\n\nHet Brugse bedrijf Citymesh is de enige kandidaat voor een vierde Belgische 4G-licentie. Het bedrijf wil landelijke 4G-diensten voor bedrijven aanbieden.\n\nCitymesh verspreidde dinsdagavond een persbericht waarin het juicht dat de telecomregulator BIPT hem een nationale 4G-licentie voor 15 jaar heeft toegekend. Hoewel de kans groot is dat dat zal gebeuren, juicht het bedrijf iets te vroeg. Het BIPT bevestigt alleen dat de Bruggelingen als enigen kandidaat zijn voor de licentie.\n\nHet gaat om een aantal resterende radiofrequenties in de 2,6 GHz-frequentieband die tot nu niet gebruikt werden voor 4G. Het BIPT lanceerde in februari een oproep tot kandidaten om deel te nemen aan een veiling van de gebruiksrechten op de radiofrequenties.\n\nDe periode om kandidaturen in te dienen werd al eens verlengd vanwege de coronacrisis, maar liep vorige vrijdag definitief af. Het BIPT zegt dat het de kandidatuur van Citymesh verder zal onderzoeken.\n\nEr is één licentie te geef voor twee keer 15 MHz spectrum, voor de periode tot 2035. De licentie dekt het hele land af. De drie huidige operatoren, Orange, Proximus en Telenet, werden uitgesloten van de veiling. Citymesh zal voor de licentie de minimumprijs van 15,01 miljoen euro moeten betalen.\n\nHet Brugse bedrijf heeft sinds 2015 ook gebruiksrechten in de 3.4-3.6 GHz-band, die voor 5G gebruikt wordt. Het gebruikt het radiospectrum uitsluitend om mobiele oplossingen te verkopen aan bedrijven en is niet van plan actief te worden op de consumentenmarkt.\n\nOp de bedrijvenmarkt wordt het bedrijf dus wel een concurrent van de drie gevestigde operatoren. CEO Mitch De Geest verklaart al langer dat hij zich wil richten op sectoren die onvoldoende bediend worden door de klassieke operatoren.",Citymesh enige kandidaat voor 4G-licentie,nl
8249,"De Belgische privacywaakhond heeft Proximus de tot dusver hoogste boete opgelegd voor het niet strikt naleven van de Euorpese GDPR-datawetgeving. Maar in vergelijking met de andere EU-lidstaten zijn de Belgische boetes nog bijzonder laag.\n\nDe Belgische Gegevensbeschermingsautoriteit (GBA), de instelling die in ons land toeziet op de naleving van van de Europese regels inzake databescherming (GDPR), legt Proximus een boete van 50.000 euro op voor een belangenconflict bij zijn privacymanager. Sinds de Europese GDPR-wetgeving twee jaar terug van kracht werd, zijn bedrijven die data verzamelen verplicht om een zo'n 'data protection officer' of privacymanager aan te stellen.\n\n'We zijn tot de conclusie gekomen dat de data protection officer van Proximus ook mee een rol speelde in de beslissingen die Proximus nam over wat het met zijn data deed', zegt voorzitster Hielke Hijmans van de geschillencommissie van de GBA. 'Terwijl de data protection officer in zo'n kwestie enkel als adviseur mag optreden. Je mag niet én raadgever zijn én degene die de beslissingen neem. En dat was het geval bij Proximus.'\n\nRecord\n\nDe Belgische telecomgroep gaat niet in beroep tegen de boete. 'Al blijven we ervan overtuigd dat we hebben gehandeld conform de GDPR-regelgeving', zegt een woordvoerder. 'Maar de GBA heeft daar anders over beslist en heeft Proximus een boete opgelegd. We zullen de functie van onze data protection officer bijsturen.'\n\nIn principe kunnen de GDPR-boetes bijzonder zwaar zijn - tot 4 procent van de jaaromzet van een bedrijf - maar in België waren de straffen tot dusver niet bijzonder zwaar. De 50.000 euro boete die Proximus, een bedrijf met een omzet van 4 miljoen euro, moet betalen is zelfs een record. De hoogste boete die de GBA tot dusver had opgelegd bedroeg 15.000 euro.\n\nBelgië zeer mild",Proximus moet privacyboete van 50.000 euro ophoesten,nl
8250,"Orange Belgium kraait victorie nu de Europese Commissie enkele bedenkingen heeft geuit bij de tarieven die de Belgische telecomregulatoren voorstellen voor kabeltoegang.\n\nDaarmee zijn we in een nieuw hoofdstuk aanbeland in een al jaren aanslepende discussie over de groothandelstarieven die telecomspelers moeten betalen aan kabeloperatoren. De CRC, het overlegorgaan van de telecom- en mediaregulatoren in ons land, publiceerde vorige maand nog een ontwerpbesluit over die tarieven. Om die tarieven vast te leggen, moeten de toezichthouders rekening houden met twee belangen: het bevorderen van de concurrentie door zoveel mogelijk spelers op de kabel te krijgen, versus het beschermen van de inkomsten en de investeringen van de kabeloperatoren.\n\nDe tarieven die de CRC vorige maand voorstelde, waren niet naar de zin van Orange Belgium . Dat zegt een meer betaalbare kabeltoegang nodig te hebben om op gelijke voet te kunnen spelen met concurrenten Proximus en Telenet. De tarieven moesten wel nog worden voorgelegd door de Europese Commissie.\n\n'Risico op overcompensatie'\n\nDie plaatste maandag enkele vraagtekens bij de voorgestelde tarieven. Europa erkent dat kabeloperatoren een extra marge bovenop hun vaste kosten mogen aanrekenen om toekomstige nieuwe investeringen te kunnen dragen. 'Maar er bestaat een mogelijk risico op overcompensatie (...) die de groothandelsprijzen disproportioneel de hoogte in kunnen sturen'. De Commissie vraagt de CRC daarom om dat deel van de tariefstructuur nog eens tegen het licht te houden.\n\nIn de berekeningsmethode voor de groothandelstarieven gaat men er ook vanuit dat de kabeloperatoren - op Telenet na - nog gedurende een lange periode analoge tv zullen aanbieden. Europa vraagt om na te gaan of dat ook effectief het geval is, en of dat dan ook moet worden verrekend in de groothandelstarieven.\n\nNieuw voorstel\n\nHet advies van de Europese Commissie is niet binden. Maar operatoren moeten er volgens de Europese rechtspraak wel zoveel mogelijk rekening mee houden.",Europa plaatst vraagtekens bij tarieven kabeltoegang,nl
8251,"John Malone, in ons land de eigenaar van Telenet, doet waar hij een halve eeuw in excelleert. Met megadeals de kabelindustrie naar zijn hand zetten. Ditmaal slaat de mediaschuwe magnaat toe in het VK. Wanneer volgt Telenet?\n\nOf de 79-jarige John Malone op een van zijn vele ranches in onder meer Colorado, Wyoming en New Mexico overweg kan met een lasso weten we niet. Maar dat de 'cable cowboy' het ene na het andere bedrijf aan de haak slaat, staat als een paal boven water.\n\nAan bijnamen geen gebrek voor de Amerikaanse zakenman: 'peetvader van de moderne kabelindustrie', 'koning van de consolidatie' en 'Mad Max'. De vroegere Amerikaanse vicepresident Al Gore noemde Malone ooit de 'Darth Vader van de informatiesnelweg'. Dat is het resultaat van een eindeloze stroom overnames die uitmondde in een media- en kabelimperium rond Liberty Global (o.a. Telenet), Liberty Media (Formule 1, Live Nation) en Discovery (Discovery Channel).\n\nMonsterfusie\n\nCrisis of niet, John Malone toont zich andermaal een topschaker op het internationale telecom- en mediabord.\n\nDe ultieme dealmaker sloeg donderdag toe in het VK. Liberty Global fuseert er zijn breedbanddochter Virgin Media met O2, de mobiele operator van de Spaanse telecomgroep Telefonica. De deal van omgerekend 35 miljard euro is de grootste transactie sinds het uitbreken van de coronacrisis. Crisis of niet, Malone toont zich andermaal een topschaker op het telecom- en mediabord.\n\nHet is zijn zoveelste creatie die past in het vervlechten van vaste en mobiele telecomdiensten, de trend die het kabelbedrijf Telenet vijf jaar geleden de mobiele operator Base deed overnemen. In het VK steekt de monsterfusie BT naar de kroon, de grootste telecomoperator van het land.\n\nDe aankondiging van de deal kon niet beter getimed zijn. De voormalige monopolist (voordien British Telecom) kelderde op de Londense beurs 12 procent tot het laagste peil in elf jaar. De fors toegenomen concurrentie was niet de enige reden voor die pandoering. Om de coronacrisis door te komen en zijn investeringen in supersnel internet te versnellen schrapt BT zijn dividend. Een ongeziene beslissing sinds de privatisering van de telecomreus in 1984.\n\nUitkoop Telenet\n\nMalone, ingenieur van opleiding, begon zijn carrière bij McKinsey en Bell Labs, de legendarische laboratoria van de telecomreus AT&T. Aan dat laatste bedrijf verkocht hij net voor de millenniumwissel voor 48 miljard dollar TCI (voluit Tele-Communications Inc), toen de grootste kabelgroep van de VS. Een kwarteeuw vroeger, toen Malone er als jonge dertiger de touwtjes in handen kreeg, stond TCI nochtans op de rand van het faillissement. Het was het startschot van een oneindige reeks successen.\n\n2,3 miljard euro Belang Liberty Global in Telenet De waarde van Liberty's belang van 58 procent in Telenet is sinds de instap in 2004 meer dan verdubbeld tot 2,3 miljard euro.\n\nOp die veroveringstocht streek de mediaschuwe miljardair (geschat vermogen: bijna 7 milljard dollar) ook neer in ons land. Hij verwierf in 2004 een vijfde van de Telenet-aandelen voor 930 miljoen euro. De waarde van Malones belang (58,3%) in de Mechelse groep is inmiddels ruim verdubbeld tot 2,3 miljard euro, al had dat zonder corona nog een pak meer kunnen zijn. Door die deal speculeren beleggers en analisten al jaren op de overname van de overige aandelen.",Cable cowboy slaat weer toe,nl
8252,"De Hoge Gezondheidsraad benadrukt het belang van werk om de langetermijngevolgen van corona aan te pakken.\n\nDe Hoge Gezondheidsraad waarschuwt voor de langetermijngevolgen van stress, frustratie en isolatie die voortvloeien uit de quarantainemaatregelen.\n\nDe Hoge Gezondheidsraad stelde een toename vast van de psychopathologie bij onder meer vrouwen met jonge kinderen, migranten, personen met vooraf bestaande psychiatrische problemen en adolescenten. Dat leidt tot een verhoging van huiselijk geweld, kindermishandeling, exploitatie van kinderen en verwaarlozing.\n\nDe raad adviseert daarom tijdens de hele duur van de pandemie rekening te houden met de psychosociale aspecten van de crisis. We moeten inzetten op het versterken van de individuele en collectieve veerkracht, zegt de raad. Ook moet laagdrempelige zorg worden aangeboden en moet psychosociale ondersteuning ook na de pandemie beschikbaar blijven. Bovendien moet er werk worden gemaakt van een doordacht en gefaseerd rouwverwerkingstraject voor familieleden van overledenen.\n\nDe zorgsector verdient bijzondere aandacht, ook na de crisis. Op lange termijn moeten we rekening houden met uitvallen van werknemers. Niet alleen als gevolg van besmettingen met het virus, maar ook van extra werkdruk, isolement, gebrek aan werk- of financiële zekerheid.",Hoge Gezondheidsraad waarschuwt voor psychosociale impact coronacrisis,nl
8253,"Het Brusselse parket heeft een onderzoek geopend naar de mannen die agenten slaan in een filmpje dat door de politievakbond VSOA op Facebook werd gedeeld. Dat gebeurde toen ze in Anderlecht een arrestatie probeerden uit te voeren.\n\nOp de beelden is te zien hoe de agenten tijdens hun werk geschopt en geslagen worden door omstaanders terwijl ze een man op de grond proberen te houden om hem te arresteren. De politiemannen worden omsingeld door andere mannen, die de verdachte proberen los te trekken en tegelijkertijd klappen uitdelen. De politievakbond VSOA deelde het filmpje op zijn Facebookpagina om aan te kaarten dat het zo niet verder kan voor de Brusselse agenten.\n\nWat denken jullie, Pascal Smet en Benjamin Dalle? Hadden onze collega's het anders moeten aanpakken?\n\nDe vakbond viseerde de Brusselse politicus Pascal Smet (sp.a) en Vlaams minister voor Brussel Benjamin Dalle (CD&V). 'Wat denken jullie, Pascal Smet en Benjamin Dalle? Hadden onze collega's het anders moeten aanpakken? Was dit een prioriteit?' Bij een incident in Anderlecht vorige maand kwam een 19-jarige jongen om het leven na een frontale botsing met een politiewagen. Toen had Dalle begrip gevraagd voor de situatie van veel jongeren.\n\nDe Vlaamse minister van Brussel, Jeugd en Media veroordeelde wel meteen het geweld dat te zien is in het filmpje. 'Geweld tegen politie kan nooit. Daders moeten streng bestraft worden. Politiemensen werken vaak in moeilijke omstandigheden. Ze verdienen ons respect', schreef Dalle op Twitter.\n\nKordate aanpak\n\nVanuit de oppositie verweet Theo Francken (N-VA) premier Sophie Wilmès (MR) en minister van Binnenlandse Zaken Pieter De Crem (CD&V) de situatie te laten betijen. 'Wat er in Anderlecht gebeurde is schokkend. Hoeveel alarmbellen moeten afgaan? De regering laat betijen. Zo kan het niet verder. Onze politiemensen verdienen beter. Kordate aanpak nu', schreef Francken op Twitter. CD&V-Kamerlid Sammy Mahdi hekelde 'de oppositiespelletjes' van Francken.\n\nMR-voorzitter Georges-Louis Bouchez stelde in een tweet dat zo'n houding niet kan. Hij nam de Franstalige krant Le Soir op de korrel, omdat die in een edito opgemerkt had dat er misschien een goede uitleg was waarom de politie werd aangevallen.\n\nBij de Brusselse fractie van de N-VA stelde Mathias Vanden Borre dat de situatie explosief is geworden en wees met de vinger naar de PS-politici. 'Het moet gedaan zijn met de bepampering. Het respect voor de ordediensten moet worden hersteld en de politiek moet de juiste signalen sturen', zei Vanden Borre. Brussels minister Sven Gatz (Open VLD) reageerde ook dat er nu een sterk signaal moet komen. 'Politie moet haar werk kunnen doen. Altijd. Overal. Sterke democratie heeft correcte politie nodig. Duidelijker politiek signaal nodig', tweette Gatz.\n\nDe Brusselse burgemeester Philippe Close (PS) veroordeelde ook al het geweld tegen de politie. 'Steun aan de politie van de zone Zuid en mijn collega-burgemeester Fabrice Cumps. Onaanvaardbaar dat politie aangevallen en geslagen wordt tijdens hun interventie. De schuldigen moeten vlug worden geïdentificeerd en berecht', tweette Close.",Parket opent onderzoek naar geweld tegen politie,nl
8254,"Pieter Verhees keert terug naar Greenyard Maaseik. Dat heeft het Limburgse volleyteam vrijdag gemeld. De 30-jarige Red Dragon komt over van het Poolse Zawiercie.\n\nVerhees speelde tot 2006 bij Overpelt in eerste provinciale, en maakte daarna voor een jaar de overstap naar het toenmalige Noliko Maaseik B (2e divisie). Na een jaar bij het Vlaamse Belofteteam (1e nationale) en drie jaar Asse-Lennik keerde hij een eerste maal terug naar Maaseik.\n\nIn 2011-2012 speelde Verhees een belangrijke rol in het boerenjaar van Maaseik met de triple (kampioen, beker en supercup). Daarna trok de Belg voor verschillende seizoenen naar Italië, en hij ging aan de slag bij Latina, Modena, Monza, Vibo Valentia en tot slot Ravenna. Hij kroonde zich er onder meer tot Italiaanse bekerwinnaar en vicelandskampioen met Modena (2015), en beste middenman van Italië (2017). Zijn internationale avontuur rondde hij het voorbije seizoen af in de Poolse Plusliga, bij middenmoter Zawiercie.\n\n“Het spreekt vanzelf dat Maaseik Pieter al die jaren is blijven volgen en geregeld heeft gepolst of de tijd nog niet rijp was voor een terugkeer naar de club van zijn jongensdromen”, schrijft Greenyard. “Dit jaar is het dan zover. Maaseik is nog niet helemaal klaar met het jaarlijkse tussentijdse huiswerk, maar met het terughalen van deze talentrijke Red Dragon en zijn camion ervaring op het hoogste niveau (en bovendien uit ons eigen bronsgroen eikenhout), leggen we alvast onze steile ambities voor het komende seizoen op tafel.”",Volleybalclub Maaseik haalt Pieter Verhees terug naar België,nl
8255,"Na Javad Karimi heeft Greenyard Maaseik een tweede Iraanse international toegevoegd aan zijn selectie. Het gaat om Amir Hossein Esfandiar, een 2m09 grote receptie-hoekspeler.\n\nDe 21-jarige Iraniër speelde de voorbije vijf jaar vooral in eigen stad, bij topclub Kalleh Mazandaran (waar ook ex-Maaseikspeler Nico Freriks nog passeerde). Alleen in seizoen 2018-19 (het jaar nadat Simon Van de Voorde er speelde) hielp hij het mooie weer te maken bij Paykan Teheran, samen met Javad Karimi.\n\nOp zijn individuele erelijst prijken onder meer MVP-bekroningen op het WK U19 in 2017, het Aziatisch Kampioenschap U20 in 2018 en het WK U21 in 2019.\n\nIn België werd de EuroMillions Volley League vanwege de coronacrisis half maart definitief stopgezet, zonder een kampioen aan te duiden.",Maaseik haalt tweede Iraanse international,nl
8256,"Altijd al een racepak van een F1-piloot willen bezitten? Dan is dit nu jouw kans want het racepak van Max Verstappen wordt geveild voor het goede doel.\n\nHet racepak werd door Max Verstappen gedragen tijdens het F1-seizoen 2019 en komt met een certificaat van echtheid van Red Bull Racing. Het openingsbod voor het racepak bedroeg 1 000 Britse pond, ongeveer 1 100 euro. Ondertussen is de biedprijs echter al opgelopen naar maar liefst 24 000 Britse pond, wat ongeveer 27 000 euro is.\n\nDe opbrengst van de veiling gaat naar de Starlight Children's Foundation die zich inzet voor ernstig zieke kinderen. Naast het racepak van Max Verstappen worden er ook nog heel wat andere F1-items geveild.\n\nZo kan je bieden op de mogelijkheid om zelf achter het stuur van een F1-bolide te kruipen. Dat kan in de Benetton B198 van Alain Prost of een Williams FW21. Ook een VIP-rondleiding voor vier personen in de Mercedes F1-fabriek in Brackley behoort tot de mogelijkheden, inclusief gesigneerde cap van Lewis Hamilton.\n\nEr zijn echter nog diverse andere items, waaronder het bijwonen van de GP van Monaco van op een superjacht, waarop geboden kan worden. Er is echter één constante: er zal diep in geldbuidel moeten getast worden, maar het is ten slotte voor het goede doel ...\n\nMeer F1-nieuws op F1journaal.be:",Racepak Max Verstappen wordt geveild voor het goede doel,nl
8257,"Met twee bubbels van vier gisteren naar vier bubbels van vier binnenkort. Voor het eerst zagen de nationale volleybalvrouwen elkaar gisteren terug, voor een eerste – voorzichtige – “kleinegroepjestraining”. De Yellow Tigers, hoe een nationale ploeg in een indoorploegsport de bal weer aan het rollen wil krijgen.",De Yellow Tigers mogen eindelijk weer uit hun kot: “Wat deed het deugd om elkaar terug te zien”,nl
8258,"De sportwereld moest dag op dag drie jaar geleden (22 mei 2017) afscheid nemen van twee topsporters na twee aparte ongevallen op training vlak bij elkaar in Italië. De Amerikaan Nicky Hayden (35) overleed aan zijn verwondingen na een aanrijding op training een week eerder. Ook de Duitse triatlete Julia Viellehner liet het leven nadat ze werd aangereden door een vrachtwagen.\n\nNicky Hayden, voormalig wereldkampioen in de MotoGP, raakte zwaargewond toen hij tijdens een fietstocht met vrienden aangereden werd door een auto in de buurt van het Italiaanse Rimini. Volgens de lokale media werd Hayden met spoed naar het dichtstbijzijnde ziekenhuis gebracht met ernstige letsels aan de schedel en borstkas. Hij vocht voor zijn leven, maar verloor de strijd. “De artsen hebben het overlijden van de patiënt vastgesteld”, aldus het Bufalini-ziekenhuis van Cesena in een persbericht.\n\nDe ‘Kentucky Kid’ trad in 2003 voor het eerst aan in de MotoGP, de categorie waarin hij zich in 2006 tot wereldkampioen kroonde. Daarmee beëindigde hij de vijfjarige dominantie van Valentino Rossi. Hayden is de laatste Amerikaan die de eindzege wist te pakken in de koningsklasse van de motorsport, waarin hij tot 2015 in actie kwam.\n\nThree years, Nicky\n\n\n\nYou're inspiring a generation just as much today as you did then#RideOnKentuckyKid pic.twitter.com/gBS8WwmuGK — MotoGP™🏡🏁 (@MotoGP) May 22, 2020\n\nHonda, waarvoor hij aantrad in het WK Superbike, loofde in een persbericht Haydens professionele en strijdvaardige ingesteldheid, die hem heeft toegelaten veel successen te behalen. “Zijn sympathiek karakter” heeft er bovendien toe geleid dat vele fans en collega’s zich de voorbije dagen tot hem hebben gericht, aldus Honda.\n\nOok triatlete overleden\n\nViellehner was ook bezig aan een stage in Rimini, samen met haar partner Tom Stecher. Die zag hoe zijn vriendin plots werd meegesleurd door een vrachtwagen die vanuit de andere richting kwam aangereden. Viellehner werd per helikopter overgebracht naar hetzelfde ziekenhuis in Cesena, maar overleed daar nadat ze een week in een kunstmatige coma werd gehouden.\n\nDe Duitse werd in 2013 en 2015 vice-wereldkampioene duatlon en nam ook al deel aan de Ironman-triatlon op Hawaï.\n\nDe Italiaanse wielrenner Michele Scarponi overleed destijds een maand eerder toen hij werd opgeschept door een bestelwagen tijdens een trainingsritje. Ook Tourwinnaar Chris Froome ontsnapte toen niet aan een ongeval. Hij werd aangereden op training in Monaco maar kwam er gelukkig met de schrik van af.",In de sportwereld zal 22 mei altijd een zwarte dag zijn nadat ex-wereldkampioen en topatlete overleden na aanrijding op training,nl
8259,“De macht van de Pro League reikt zo ver dat ze een democratisch verkozen burgemeester met een e-mail buitenspel kan zetten”,Lowie Stuer keert terug naar Menen,nl
8260,"Het lijkt een tegenstrijdigheid van jewelste: een GP van België achter gesloten en dus zonder publiek, terwijl we in Italië dat veel zwaarder door het coronavirus is getroffen mogelijks toch een F1-race met publiek krijgen.\n\nSinds vorige week is er duidelijkheid over de GP van België, indien de race daadwerkelijk zoals gepland eind augustus doorgaat dan zal dat zonder publiek zijn. De regering heeft daarvoor toestemming gegeven en ook de organisatoren zouden met de F1 al een akkoord bereikt hebben dat ze geen organisatiefee hoeven te betalen indien er zonder publiek wordt geracet.\n\nMaar wat dan te zeggen van de GP van Italië die amper een week later plaats zou vinden. Er zijn steeds meer aanwijzingen dat de race daadwerkelijk op de oorspronkelijk datum van 6 september zal plaatsvinden.\n\nDat op zich is niet zo opmerkelijk maar wel dat de race mogelijks toch met publiek zal verreden worden. Ondanks het feit dat de regio Lombardije één van de hardst getroffen regio’s van Europa is hoopt men om alsnog een race met publiek te organiseren.\n\nTot enkele weken geleden weerklonk nog de boodschap dat een Italiaanse GP quasi zeker zonder publiek zou doorgaan. Op de website van het Autodromo Nazionale Monza kunnen momenteel nog steeds tickets voor de GP van Italië gekocht worden.\n\nVanaf 3 juni gaan de grenzen in Italië trouwens opnieuw open voor toeristen. De organisatie van de Italiaanse GP hoopt duidelijk dat de maatregelen tegen begin september in die mate versoepeld zijn dat een race met publiek mogelijk is.\n\nMeer F1-nieuws op F1journaal.be:",Monza blijft tickets verkopen: toch een GP van Italië met publiek?,nl
8261,"Normaal gezien knokte hij nu met Perugia voor Italiaanse en Europese trofeeën en ging hij in de zomer met Polen op zoek naar olympisch goud. Maar de coronacrisis stuurde de plannen van succescoach Vital Heynen (50) helemaal in de war. Hij is nu al anderhalve maand thuis in Maaseik, waar volleybal plaats heeft moeten maken voor wandelingen met de hond, quality time met het gezin en zowaar koken.",Succescoach Vital Heynen kickt verplicht even af van volleybal: “Ik heb mijn ouders onmiddellijk huisarrest opgelegd”,nl
8262,"De afgelopen maanden kwam kandidaat-voorzitter Els Ampe vooral in het nieuws met opmerkelijke uitspraken over de coronacrisis. Publiciteit genoeg dus, maar het heeft haar niet genoeg stemmen opgeleverd. Ampe: “Ik had natuurlijk op meer gehoopt, maar ik zal blijven knokken voor de basis. Ik blijf achter alles staan dat ik heb gezegd. Ik was één van de eerste politici die heeft gezegd dat we corona serieus moeten nemen, dat mondmasker belangrijk zijn. Ik zei ook als eerste dat we uit de lockdown moeten gaan, zodat we na de gezondheidscrisis ook geen economische crisis krijgen. Daar blijf ik achter staan. Ik weet als je de eerste bent met een uitspraak dat dat slecht kan vallen. Maar ik vind het belangrijk om zowel de gezondheid als de economie te beschermen. """,Kandidaat-voorzitter Open VLD Els Ampe blij met nieuwe voorzitter,nl
8263,"Op de herstart van de Spaanse voetbalcompetitie is het nog even wachten, maar voorlopig kan Thibaut Courtois zijn competitiedrang nog altijd kwijt in de simraces. Zondag rijdt de doelman van Real Madrid de virtuele Grand Prix Formule 1 van Monaco. Opnieuw verdedigt hij de kleuren van Alfa Romeo.\n\nCourtois heeft in de zesde virtuele GP onder meer de concurrentie van de Formule 1-piloten Alex Albon (Red Bull), Antonio Giovinazzi (Alfa Romeo), George Russell (Williams), Nicholas Latifi (Williams), Lando Norris (McLaren), Charles Leclerc (Ferrari), Valtteri Bottas (Mercedes) en Esteban Ocon (Renault). Die laatste twee debuteren in de virtuele Formule 1. Leclerc (Australië en China), Russell (Spanje) en Ocon (Brazilië) hebben al een virtuele GP op hun naam.\n\nUit de voetbalwereld heeft Courtois het gezelschap van Arsenal-aanvaller Pierre-Emerick Aubameyang (McLaren). Zanger Luis Fonsi is eveneens één van de gaststerren. Samen met David Schumacher, de zoon van Ralf Schumacher en neef van zevenvoudig wereldkampioen Michael Schumacher, verdedigt hij de kleuren van Racing Point. Formule E-piloot Stoffel Vandoorne is er deze keer niet bij.",Thibaut Courtois rijdt zondag virtuele Grand Prix van Monaco (in zeer mooi gezelschap),nl
8264,"De Belgische volleybalfederatie hoopt de nationale competitie in september weer op te kunnen starten. “Daarvoor worden verschillende scenario’s uitgewerkt en klaargezet”, meldde Volley Belgium zaterdag. “Welk scenario het wordt, zal afhangen van de adviezen van de Nationale Veiligheidsraad.”\n\n“We hopen dat de coronacrisis snel onder controle geraakt en dat de competitie kan hervat worden in de loop van de maand september. Meerdere malen werd door de experten bevestigd dat beweging en sport sterk middelen zijn om de weerbaarheid tegen het virus bij de jeugd op te bouwen. Een herneming van de sportieve activiteiten zal gebeuren met volle respect en inachtneming van de door de Nationale Veiligheidsraad en overheid voorgeschreven maatregelen.”\n\nVolley Belgium beklemtoont dat de beslissing van de Fédération Volley Wallonie-Bruxelles om de competitie niet op te starten voor januari 2021 enkel een impact heeft op de hoogste reeks in Wallonië en geen gevolgen heeft voor de competities op nationaal niveau. “Er is er dus ook geen impact op de werking van Volley Vlaanderen en de Vlaamse clubs.”",Volley Belgium hoopt competitie in september te kunnen start...,nl
8265,"Door een conflict over een toegangsweg naar het Formule 1-circuit van Zandvoort is het crisis in de Nederlandse stad.\n\nDe ‘Dutch GP’ zou normaal gezien dit seizoen terugkeren op de F1-kalender, maar door de coronacrisis dreigt het evenement in het water te vallen. En toch beroert de Grand Prix de gemoederen in Zandvoort.\n\nVorig week ontstond er eerst heisa omdat natuurbeschermers felle kritiek hadden op de tijdelijke tribunes rond het circuit van Zandvoort. Daarna stapte een deel van de gemeenteraad op. De reden? Onenigheid over een toegangsweg naar het circuit.\n\n“Die nieuwe weg kostte de gemeente zo’n half miljoen euro en was noodzakelijk om de Formule 1 te kunnen organiseren”, schrijft de NOS. “De raad ging vorig jaar met de aanleg akkoord onder voorwaarde dat de weg alleen gebruikt zou worden als calamiteitenroute tijdens de Formule 1.”\n\nMaar wat blijkt? Het gemeentebestuur wil de toegangsweg ook gebruiken voor een vijftigtal evenementen per jaar. Als ontsluiting van en naar de parking van het circuit. Tot groot ongeloof van de oppositie van PVV, D66, Ouderenpartij Zandvoort (OZP) en GroenLinks. Maar een amendement waarin bepaald werd dat de weg alleen voor hulpdiensten zou gebruikt worden, werd afwezen. Vervolgens stapten vrijwel meteen drie gemeenteraadsleden op.\n\nFoto: ROBIN UTRECHT\n\nRechtszaak\n\n“In een goede samenwerking is er sprake van het geven van ruimte en vertrouwen”, klinkt het in een brief aan de gemeenteraad. “Helaas hebben wij moeten concluderen dat daar, mede door de gebeurtenissen van afgelopen week, in de huidige situatie geen sprake meer van is.”\n\nIntussen heeft de gemeente Zandvoort ook een rechtszaak van de provincie Noord-Holland aan zijn been. Die laatste adviseerde namelijk om… de weg enkel als calamiteitenroute te gebruiken. Een advies dat het bestuur dus straal negeerde.",Hoe een weg van een half miljoen naar een F1-circuit tot een zware politieke crisis heeft geleid in Nederland,nl
8266,"Groen, SP.A en PVDA willen woensdag alvast een resolutie voorleggen aan de plenaire vergadering van het Vlaams parlement.\n\nZe vrezen dat de coronacrisis meer gezinnen in de armoede zal duwen en willen dat counteren door in te grijpen in de kinderbijslag, vandaag Groeipakket genaamd. Daarin is een sociale toeslag (51 euro per kind per maand) mogelijk voor gezinnen met een inkomen onder een bepaalde grens.\n\nDie toeslag kan ook worden toegekend als gezinnen hun inkomen plots zien dalen. Je moet wel kunnen aantonen dat het gezinsinkomen gedurende zes maanden onder de minimumgrens duikt.\n\nGroen, SP.A en PVDA vinden zes maanden te lang, voor hen moet de sociale toeslag al na één maand loonverlies kunnen. Ann De Martelaer (Groen): “Verlies van inkomen en werkloosheid door sluiting van bedrijven is een realiteit waar kinderen niet de dupe van mogen zijn. De extra toeslag zal het verschil uitmaken.""\n\nOok Lorin Parys (N-VA) pleit voor een snellere uitbetaling van het Groeipakket, alsook voor een lokaal consumptiebudget voor hele kwetsbare doelgroepen.",Vlaams parlement wil dat gezinnen in nood sneller extra kinderbijslag krijgen,nl
8267,"Max Verstappen kan amper wachten om in Oostenrijk aan het echte werk te beginnen maar ziet zich ondertussen genoodzaakt om zijn conditie te onderhouden met het racen in de virtuele wereld.\n\nDe jonge Nederlander is vrij actief in de wereld van het simracen en bij gebrek aan echte actie in een F1-bolide onderhoudt hij nu op deze manier zijn conditie. Momenteel is hij aan het werk met Team Redline in ‘A Tribute to Motorsport Legends,’ een kampioenschap waarin iedereen met de Lotus 79 aan het werk is waar Mario Andretti in 1978 de wereldtitel mee veroverde.\n\nIn een gesprek met David Coulthard op de Instagram van Puma legt Verstappen uit hoe hij de lockdown beleeft en waarom oranje zijn lievelingskleur is.\n\n“Toen ik jong was was blauw mijn lievelingskleur,” aldus Verstappen. “Maar tegenwoordig gaat mijn voorkeur uit naar oranje. Op de circuits dragen mijn fans allemaal oranje, het valt op en het is onze nationale kleur. Dat is ook de reden waarom ik geregeld met een oranje helm rijd. Het hele jaar zou ik te veel vinden maar af en toe als kleurrijk alternatief vind ik het top.”\n\nVerstappen zit ook al wekenlang vast in zijn thuisbasis Monaco. Sinds begin mei worden ook in het Prinsdom de maatregelen stap voor stap versoepeld maar hij geeft aan dat hij het niet erg vindt om thuis te zijn.\n\n""Ik hou er echt van om thuis te zijn. Tijdens een F1-seizoen kom ik graag terug naar mijn appartement na de wedstrijd, het is er gezellig en rustig. Maar ik moet toegeven - in de afgelopen weken is het soms een beetje saai geworden. Het grootste deel van de tijd heb ik al simracend doorgebracht en bovendien heb ik de helft van het aanbod van Netflix al bekeken. Nu mogen we eindelijk weer naar buiten, wat vooral leuk is om te trainen.""\n\n""Ik weeg mezelf elke dag. Ik kom snel aan als ik de verkeerde dingen eet of drink, ik moet voorzichtig zijn. Thuis heb ik een hometrainer, een roeimachine en gewichten en ik werk ook veel met elastieken. Ik heb het niet moeilijk gevonden om mezelf fit te houden want ik wil altijd zo goed mogelijk voorbereid zijn zodat ik niet fysiek beperkt wordt tijdens het rijden.""\n\n""Dat is nog een reden waarom ik zo vaak in de simulator zit. Ik vind gewoon dat het me helpt om mijn mentale scherpte te behouden. Als ik een qualifier rijd in een simulator, als ik begin te oefenen of in duel ga, is de druk net zo groot als in het echte rijden. De simulaties zijn nu zeer realistisch, er kan niets aan deze gedwongen pauze worden gedaan, je moet dat accepteren en proberen er het beste van te maken.""\n\nMeer F1-nieuws op F1journaal.be:",Max Verstappen: “Simracen helpt me tijdens lockdown mentaal scherp te blijven”,nl
8268,"""Ik ga ervan uit dat de mensen de volgende dagen terug naar hun tweede verblijf aan de kust kunnen"", aldus Jambon. De maatregel zou ook gelden voor tweede verblijven elders in het land. Jambon had ook nog een boodschap voor wie het aanbelangt: ""Als je daar goesting voor hebt, ga naar je tweede verbijf, maar hou je vooral aan de regels die ook bij je thuis gelden.""\n\nBekijk hieronder de verklaring van Jan Jambon in het Vlaams Parlement en lees verder onder het videofragment:","Nu officieel, na eerst onduidelijke communicatie: tweedeverblijvers mogen opnieuw naar buitenverblijf",nl
8269,"De promotor van het Jobfixers Belgian Rally Championship en de Belgische autosportfederatie RACB hebben in samenspraak met de verschillende organisatoren een nieuwe kalender opgemaakt voor het Belgisch rallykampioenschap 2020. De kalender van het kampioenschap telt zeven wedstrijden, waarvan er met de Rally van Haspengouw al een gereden werd. De Omloop van Vlaanderen begin september is de tweede wedstrijd op de kalender, de eerste in het coronatijdperk. Het kampioenschap eindigt met de Rally van Spa half december.\n\nEind februari won Ghislain de Mevius (Skoda Fabia) een bijzonder spannende Rally van Haspengouw. Door de uitbraak van het coronavirus werd het BK daags voor de start van de Spa Rally noodgedwongen gestaakt. Nu voor enkele sporten de regels versoepeld werden en er opnieuw getraind mag worden, werd ook voor de rallysport een exitstrategie bepaald. Twee wedstrijden zullen niet op een alternatieve datum georganiseerd worden. De RACB en de promotor hebben alle begrip en medeleven voor de getroffen organisatie van de Sezoensrally, die na het heengaan van zijn voorzitter Jeff Steensels besliste pas volgend seizoen een volgende editie te organiseren. Ook de TAC Rally zag zich genoodzaakt om de editie van 2020 te annuleren wegens de onbeschikbaarheid van de locatie voor het rallycentrum.\n\nDe andere organisaties kregen alle steun in hun zoektocht naar een alternatieve datum. Het Belgisch rallykampioenschap gaat op 4 en 5 september voort met de Omloop van Vlaanderen, gevolgd door de East Belgian Rally op 26 september. De Ypres Rally kon onmogelijk eind juni georganiseerd worden. De West-Vlaamse klassieker verhuist naar 2 en 3 oktober. De Condroz Rally zal op 7 en 8 november het kampioenschap deze keer niet afsluiten, want eind november volgt de Rally van Wallonië. De wedstrijd in Namen zal dit jaar een compacte eendagswedstrijd worden, die verreden zal worden in het weekend van 28 en 29 november (exacte datum nog te bepalen), waarbij zeker ook een manche van het RACB Criterium georganiseerd zal worden. Dit heel bijzondere seizoen zal afgesloten worden op 12 en 13 december met de Spa Rally, die eerder al zijn alternatieve datum bevestigde.\n\nDe nieuwe kalender:\n\n29/02; Rally Hesbaye\n\n04-5/09: Omloop van Vlaanderen\n\n26/09: East Belgian Rally\n\n02-03/10: Ypres Rally\n\n07-08/11: Rally van de Condroz\n\n28-29/11: Rally van Wallonië\n\n12-13/12: Spa Rally.\n\nFoto: if\n\nRally van Ieper: “Een beetje back to the roots”\n\nDe Ypres Rally wordt dit jaar niet eind juni maar begin oktober georganiseerd. De rally moest wegens de coronapandemie afstappen van de traditionele datum. Het belooft een interessante editie te worden, met enkele nachtelijke klassementsritten.\n\nHet parcours van de rally is gespreid over meerdere gemeenten, waardoor rekening gehouden moet worden met allerlei lokale evenementen, maar ook met de data van enkele internationale wielerklassiekers, zoals Gent-Wevelgem en de Ronde van Vlaanderen. Het was voor de organisatie dan ook een erg complexe puzzel om een nieuwe datum te vinden. In overleg met alle lokale overheden en federaties zal de Renties Ypres Rally van 1 tot 3 oktober gereden worden, net als de Bernard Degroote Ypres Historic Rally.\n\n“De coronacrisis en het verbod op sportwedstrijden tot 31 juli heeft ons genoodzaakt om de Ypres Rally voor de eerste keer uit te stellen naar het najaar,” zegt Alain Penasse, voorzitter van organisator Club Superstage. “Het was een ingewikkelde puzzel om samen met alle partijen een geschikte datum te vinden. We gaan er alles aan doen om tijdens het eerste weekend van oktober weer een topeditie neer te zetten. Met deze datum begin oktober is de Ypres Rally ook een ideale voorbereidingswedstrijd voor de WK-rally van Duitsland, die twee weken later gereden wordt. Voor de rijders wordt het ongetwijfeld een nieuwe uitdaging om de gekende klassementsproeven in de herfst af te werken. De deelnemers zullen meer proeven in het donker moeten afwerken. In zekere zin keren we daarmee terug naar de roots.”","BK rally heeft een nieuwe kalender: Omloop van Vlaanderen als eerste, Rally van Spa sluit de rij",nl
8270,"Elf jaar lang was Seijas ‘head sommelier’ bij El Bulli, maar de sluiting van dat toprestaurant opende nieuwe mogelijkheden. Met twee kompanen begon hij zijn eigen wijnlabel Gallina de Piel, met lokale druiven van vijf Spaanse appellaties. 'Ik wil wijn toegankelijk en spannend houden. Fun is de sleutel.'\n\nWat doe je als het toprestaurant waar je hoge ogen gooit als sommelier, de deuren sluit? Voor David Seijas, jarenlang ‘head sommelier’ bij El Bulli, bestond er geen twijfel: hij lanceerde het originele wijnproject Gallina de Piel met zijn twee kompanen Guillem Sanz Obach, een sommelier slash architect, en Ferran Centelles, ex-sommelier bij El Bulli en wijnrecensent bij de Britse wijngrootheid Jancis Robinson.\n\n‘Eén ding stond vast’, zegt Seijas. ‘Ik wou nooit meer aan de slag als sommelier in de horeca. Want waar zou ik ooit beter kunnen doen dan in El Bulli? Voortaan wilde ik mijn eigen wijnverhaal vertellen.’\n\nHet perfectionisme van El Bulli\n\nToch heeft Seijas’ ervaring bij El Bulli, dat niet alleen in 2002, maar ook in 2006, 2007, 2008 én 2009 werd verkozen tot ’s werelds beste restaurant, de insteek van zijn wijnproject bepaald. ‘Bij Ferran Adrià draaide alles rond wat er op het bord belandde. Hij was de rockster, en wijn was in zijn ogen ondergeschikt aan zijn technisch perfect uitgevoerde creaties.'\n\nSchermvullende weergave David Seijas\n\n'De sommeliers investeerden enorm veel tijd in de zoektocht naar de ideale wijnen bij een menu van soms wel vijftig gerechtjes. Want je moest de gast natuurlijk ook in het glas urenlang blijven boeien. We probeerden dus af te wisselen, met zowel heel versatiele cuvées als meer speciale pairings, met ook sake, thee of bier om zo de spanning en het verrassingseffect te behouden.'\n\n'Voorstellen die Adrià vaak afwimpelde, zodat we konden herbeginnen. Maar het grote voordeel van die intensieve manier van werken was natuurlijk dat we een enorme expertise opbouwden. We leerden ook dat je pas kunt experimenteren en spelen met combinaties, als je de basis perfect beheerst.’\n\nGallina de Piel\n\nDat is ook het credo bij Gallina de Piel. ‘Zoals Adrià vertrekken we van het gastronomische potentieel van een streek of druif. Onze wijnen zijn geboren in de gastronomie. Bij de meeste wijnmakers gaat het andersom. Voor ons moet een wijn in eerste instantie foodvriendelijk zijn. Daarom dat we in onze vinificatie, zowel in wit als in rood, streven naar maximale fraîcheur en sappigheid. Om dezelfde reden overdrijven we nooit met eiklagering.’\n\nSchermvullende weergave Manar dos Seixas\n\nEen ander uitgangspunt van Gallina de Piel is humor. Dat blijkt niet alleen uit de labels, maar ook uit de naam - een cruijffiaanse verspreking. ‘We zijn enorme fans van FC Barcelona én van Johan Cruijff, een van de beste voetballers aller tijden’, zegt Seijas. ‘Toen ik 16 was, woonde ik in hetzelfde stadje bij Barcelona als hij. En later, als sommelier in El Bulli, mocht ik hem vaak bedienen.'\n\n'Vanwaar onze bewondering? Voor de komst van Cruijff was de club er eigenlijk een van losers, maar Johan heeft ervoor gezorgd dat jonge voetballertjes nu trots zijn op wat Barcelona uitstraalt. Dus was het logisch dat wij voor een naam kozen die tegelijk een hommage en een knipoog was. Een grappige verspreking, zoals Cruijff er wel meer had. ‘Gallina de piel’ is een letterlijke vertaling vanuit het Nederlands. Johan wilde ‘kippenvel’ zeggen, maar in het Spaans betekent het eigenlijk ‘vellenkip’. De correcte vertaling van kippenvel is ‘piel de gallina’. Die foute naam vat onze aanpak perfect samen: fun is de sleutel.’\n\nSpaanse wijngaarden\n\nHet kippenvelmoment van Gallina de Piel kwam er met de eerste gebottelde oogst in 2016. Het triumviraat achter de wijnmakerij was ondertussen uitgegroeid tot een team van een vijftiental mensen. Samen maken ze nu vier cuvées, twee rode en twee witte, verspreid over de Spaanse appellaties Penedès, Calatayud, Empordà en Ribeiro, en goed voor een bescheiden jaarproductie van 25.000 flessen.\n\nWaarom die specifieke locaties? ‘Toen El Bulli sloot, ben ik over wijn beginnen te schrijven. Overal in Spanje heb ik domeinen bezocht, en in sommige appellaties ontdekte ik nog een enorm potentieel. Door voor die streken te kiezen, kunnen we ze mee op de kaart zetten.'\n\nSchermvullende weergave Gallina de Piel wijngaard\n\n'Als we het in België of het Verenigd Koninkrijk over een denominación als Ribeiro hebben, merken we dat die zelfs voor veel wijnliefhebbers nog onbekend is. Dáár kunnen we onze stempel nog drukken. Altijd met inheemse druiven en niet de zoveelste chardonnay of cabernet, dat spreekt vanzelf.’\n\nIn de nog grotendeels onbekende en onbeminde appellaties probeert Seijas zo natuurlijk mogelijk te werken: ‘Momenteel zijn al onze wijnen organisch opgevat, maar nog niet officieel gecertificeerd. Dat is ook niet de essentie voor ons. Een wijn moet in de eerste plaats lekker smaken, bij veel gerechten passen en technisch gaaf gemaakt zijn. Pas dan komt de volgende stap: is hij organisch en natuurlijk? Bravo dan!’\n\nBetaalbaar\n\nOm de vier appellaties, die qua afstand en stijl ver uit elkaar liggen, op te volgen doet Seijas een beroep op lokale wijnbouwers. ‘Zij staan in voor de dagelijkse follow-up van de wijngaard, maar wij nemen alle belangrijke beslissingen over plukken, lageren en bottelen. Daarom heb ik een pak van mijn andere taken afgebouwd. We willen ons nu écht op onze wijn focussen: Gallina de Piel is rijp, onze cuvées staan er, dus we moeten ze nu internationaal commercialiseren.’\n\nSchermvullende weergave Ikigall\n\nIs dat dan geen eitje als je over zo’n reputatie beschikt? ‘We staan nog aan het begin van ons project en onze export’, zegt Seijas. ‘We moeten ons merk nog in de markt zetten.’ Wat op dat vlak een verrassing mag heten, is de democratische prijszetting. De twee instapcuvées kosten ongeveer 10 euro, de wijnen die hoger mikken ongeveer 15,50 euro.\n\nLogisch, zegt Seijas: ‘Na El Bulli was ik het eerlijk gezegd beu om altijd de duurste flessen te ontkurken. Om een Château Latour te verkopen heb je geen sommelier nodig. Wél om nieuwe cru’s met een mooie prijs-kwaliteitverhouding te vinden. Wij willen wijn toegankelijk én spannend houden.’\n\nTot slot krijgen we nog een primeur. ‘Op het einde van 2020 of in het voorjaar van 2021 zullen we twee single vineyards uitbrengen. Een witte topcuvée uit Tenerife, en een rode uit Priorat van honderd jaar oude stokken uit een kleine wijngaard van amper 1 hectare. In beide gevallen dus een minimalistische productie die hooguit 300 flessen zal opleveren.’ Klein, maar fijn… én fun.\n\nTe koop bij Wijnhandel Herman in Nederland, die ook in België levert.\n\nRoca del Crit, Vi Negre 2018 Kleur: rood. Druiven: cariñena, garnacha. PRIJS: 15,50 euro. Letterlijk vertaald ‘schreeuwende rots’, naar de plek waar de sommeliers van El Bulli na hun shift stoom aflieten. De fiftyfifty blend van tot 85 jaar oude stokken heeft een niet opdringerige houttoets en smaakt vooral naar rijpe bramen en zwarte kers. Florale finale.\n\nManar dos Seixas 2018 Kleur: wit. Druiven: treixadura, godello, albariño, loureiro. PRIJS: 15,50 euro. Intens goudglanzend. Het boeket heeft tijd en lucht nodig, daarna aroma’s van schelpen, krijt, citruszeste en groene olijven. Qua smaak al heel expressief, sappig, mineraal onderbouwd, met vooral gekonfijte citroen, bergamot, granny smith en gele pompelmoes. Heel strak finishend met een mooie, bittere toets.",In de wijngaard van El Bulli's ex-sommelier: 'Ik was het beu altijd dure flessen te ontkurken',nl
8271,"""Digitale ongeletterdheid gaat vaak hand in hand met armoede. We mogen ons niet neerleggen bij dit nieuwe analfabetisme"", zegt Hilde Crevits (CD&V) in haar videoboodschap. ""Het digitale overstijgt generaties, interesses en culturen. We mogen niet rusten voor elke Vlaamse huiskamer een goede en betaalbare internetverbinding heeft en elke Vlaming digitaal geletterd en verbonden is.""\n\nDe coronacrisis heeft ook getoond hoe belangrijk zorgpersoneel, dokters, verpleegkundigen en onderzoekers zijn. ""Een zorgzame samenleving is gebouwd op een sterke sociale zekerheid, een sterke sociale bescherming en een stevige ondersteuning voor kinderen"", aldus Crevits. ""Zorgzame mensen hebben respect voor elkaars mening en zijn solidair met wie het nodig heeft.""\n\nBekijk de videoboodschap van Hilde Crevits hieronder en lees verder onder het videofragment:",Hilde Crevits (CD&V) pleit voor goed en betaalbaar internet voor elke Vlaming,nl
8272,"Carlos Sainz zal volgend jaar Sebastian Vettel vervangen bij Ferrari en volgens voormalig F1-teambaas Flavio Briatore zal dat overduidelijk als tweede rijder naast Charles Leclerc zijn.\n\nFlavio Briatore wist met Michael Schumacher en Fernando Alonso de wereldtitel te veroveren, twee rijders die beschouwd worden als uitzonderlijke talenten.\n\nDe flamboyante Italiaan weet dus waarover hij spreekt als hij zegt dat Ferrari vanaf nu vol voor Charles Leclerc zal gaan en dat Carlos Sainz zich zal tevreden moeten stellen met een dienende rol.\n\n“Voor mij is de situatie duidelijk,” aldus Briatore in ‘Gazetta dello Sport.’ “Ferrari gaat vol voor Charles Leclerc, hij heeft ook al laten zien dat hij een speciale rijder is.”\n\nHij zet Leclerc in het rijtje van de grote F1-piloten zoals Schumacher en Alonso en legt uit waarom Ferrari volgens hem de juiste keuze maakt om alles op de jonge Monegask te zetten.\n\nOp de vraag of Briatore parallellen ziet met de jonge Michael Schumacher en Fernando Alonso, zegt Briatore:\n\n""Wanneer een piloot uitblinkt, merk je het meteen. Dit was het geval met Schumacher in het Benetton toen Michael nog erg jong was. En ik kan me een telefoongesprek met Giancarlo Minardi levendig herinneren, toen hij over deze jonge Spanjaard, Fernando Alonso, sprak. Dat is ook duidelijk het geval bij Charles, hij is een heel speciale rijder.""\n\n“Voor mij is het winnende recept nog altijd een rijder te hebben die gaat voor de titel en een andere die veel punten scoort en wegkaapt voor de neus van de concurrentie. Vettel moest het gelag betalen nadat er zo’n snelle man bij Ferrari kwam.”\n\n“Leclerc heeft het team verrast net zoals Lewis Hamilton dat destijds deed bij McLaren. Maar als je twee evenwaardige rijders in je team hebt doen ze niets anders dan punten van elkaar afsnoepen.”\n\nBriatore heeft ook nog wat mooie woorden over voor Carlos Sainz. “Hij is een goede rijder die een goed 2019 achter de rug heeft, zeker als je bekijkt met welke auto.”\n\nMeer F1-nieuws op F1journaal.be:","""Charles Leclerc is speciaal, net als Michael Schumacher""",nl
8273,"Waar?\n\nToshiro\n\nBronstraat 73\n\n1060 Brussel\n\nTel. 02/245.09.55\n\nGesloten op zondag en maandag.\n\nWijn?\n\nEen kleine kaart van één pagina. Toch heeft Toshiro mooie wijnen in huis, zoals de Cuvée Majou 2007 van domein Coume Majou in Roussillon. Dat een jong restaurant gerijpte wijnen in huis heeft, dankt Toshiro aan de overname van de wijnkelder van Inada, het restaurant dat tot voor kort op dit adres zat.\n\nDecibel?\n\nTussen 60 en 70 dB, een redelijke score voor een restaurant met een open keuken en tafeltjes die tamelijk dicht op elkaar staan.\n\nRekening?\n\n202 euro voor twee.\n\nKom ik terug?\n\nEr zijn weinig nieuwkomers die zo'n spannende gerechten weten te brengen als Toshiro. Ik kom terug - al was het maar om dit keer wél vijf gerechten te kunnen eten.",Restaurant  Toshiro in Brussel: tweede telg van sterrenchef Sang-Hoon Degeimbre,nl
8274,"Volgens Gerard Saillant, voorzitter van de medische commissie van de FIA, denkt niet dat één of meerdere positieve coronagevallen in de komende maanden een F1-raceweekend vroegtijdig tot een einde zal brengen.\n\nIn Australië werd het raceweekend vlak voor aanvang van de eerste oefensessie plots geannuleerd nadat er onder de F1-teams verschillende coronagevallen waren geconstateerd. Mocht zoiets de komende maanden opnieuw voorvallen dan zal er volgens Saillant volledig anders gereageerd worden.\n\n""Ik denk dat de situatie tussen Melbourne en nu volledig anders is omdat onze kennis over het virus veranderd is,"" aldus Saillant tegenover 'Sky Sports F1'. ""Het is mogelijk om preventiemaatregelen te nemen en op heel wat zaken te anticiperen.""\n\n""Indien we een positief geval hebben, of misschien zelfs tien coronagevallen, dan kan je dit perfect managen met een speciale aanpak voor de positieve gevallen. Medisch gezien is er geen enkel probleem.""\n\nSaillant is het echter wel eens met het feit dat er op voorhand een duidelijke richtlijn moet zijn die bepaalt wanneer een grand prix eventueel toch wordt geannuleerd, dit onder andere om een storm aan kritiek van buitenaf zoals in Melbourne te vermijden.\n\nMeer F1-nieuws op F1journaal.be:",“Zelfs tien coronagevallen zullen een F1-race niet tegenhoud...,nl
8276,"Het bestuur van de Formule 1 vreest dat er dit jaar geen Grote Prijs kan worden georganiseerd in Groot-Brittannië door de plannen van de overheid om een quarantaineperiode van veertien dagen in te voeren.\n\nOm een tweede piek van de coronapandemie te vermijden, wil de Britse regering mensen die het land binnenkomen verplichten veertien dagen in quarantaine te gaan. Maar dat kan een probleem worden voor de Formule 1, dat twee Grote Prijzen plant in Silverstone kort na twee races in Oostenrijk begin juli.\n\n'Een quarantaine van veertien dagen zou het organiseren van een Britse Grote Prijs dit jaar onmogelijk maken', verklaarde een woordvoerder van de F1.",Britse GP Formule 1 is in gevaar door quarantaineplannen van overheid,nl
8277,"Met zijn softwarebedrijf LMS behoorde hij al tot de internationale top. Even groot zijn de ambities van entrepreneur Urbain Vandeurzen met zijn wijnavontuur nabij Leuven: amper zeven jaar na de start leverde het Wijnkasteel al acht succesvolle cuvées.\n\n‘Natuurlijk had ik een reputatie te verdedigen. Ik besefte goed dat iedereen met een vergrootglas naar mijn wijnproject zou kijken’, zegt Urbain Vandeurzen als hij ons - op een paar wijnranken afstand - meegidst op het familiale wijndomein in Linden, bij Leuven. Vandeurzen is een entrepreneur pur sang en zal dat altijd blijven, wat hij ook op de markt brengt.\n\n‘Ons terroir hier in Vlaams-Brabant behoort zelfs naar Franse normen tot de topcategorie.’ Urbain Vandeurzen Entrepreneur\n\n‘Toen we dit kasteel kochten, was het helemaal vervallen, hoewel het geklasseerd erfgoed was’, zegt hij. ‘Vijf jaar lang hebben we het domein, het park en de gebouwen gerenoveerd.’ Dé verrassing kwam toen ze stalen van de grond namen, zegt Bert Vandeurzen, samen met zijn vader de drijvende kracht achter het wijnproject.\n\n‘Het terroir bleek naar Franse normen voor 80 procent tot de topcategorie te behoren: dikke leem- en kleilagen met veel ijzerzandsteen. Bovendien heerst er een microklimaat. Uit historisch onderzoek bleek dat er hier eeuwen geleden al een wijngaard was aangelegd. Door de jaren heen was de bodem verwaarloosd geraakt, maar we hebben hem twee jaar bewerkt met, onder meer, kalk om hem weer in evenwicht te krijgen. Kortom, we wilden back to the future gaan.\n\nVan software naar grapeware\n\nSchermvullende weergave Als doctor in de toegepaste wetenschappen richtte Urbain Vandeurzen in 1980 mee LMS op.\n\nNog vóór zijn wijnavontuur had Vandeurzen al een indrukwekkend trackrecord. Als doctor in de toegepaste wetenschappen richtte hij in 1980 mee LMS op. Die spin-off van het departement werktuigkunde van de KU Leuven ging zich specialiseren in simulatie- en testsoftware voor de auto-, luchtvaart- en ruimtevaartindustrie. LMS groeide onder zijn impuls uit tot een grote internationale speler. In 2012 werd de onderneming verkocht aan Siemens en kon Vandeurzen persoonlijk 420 miljoen euro cashen.\n\nVan rentenieren was echter geen sprake. Behalve een resem maatschappelijke mandaten kreeg hij in 2013 de kans het neoclassicistische Wit Kasteel annex parkdomein in Linden (Lubbeek) te kopen. Zijn ondernemersgen liet zich opnieuw gelden, wat zich vertaalde in de VF Wineries en het Wijnkasteel Vandeurzen.\n\nWijnbistro\n\n'De Belgische wijnbouw heeft behoefte aan enkele locomotieven die de weg voorbereiden.' Urbain Vandeurzen Entrepreneur\n\nNiet dat de opstart van het wijndomein van een leien dakje liep. In het begin kregen ze honderden bezwaarschriften te verwerken. Buren en natuuractivisten vreesden een te grote toestroom van bezoekers, vooral toen bleek dat de Vandeurzen-familie plannen had voor een futuristisch wijncentrum. Het protest mondde zelfs uit in vandalisme: in 2018 werden bijna 500 druivenstokken vernield.\n\nUiteindelijk bekoelde de weerstand toen het bouwplan werd ingeruild voor een wijnbistro en een restaurant in de 18de-eeuwse kasteelhoeve. ‘Weet je wat grappig en tegelijk cynisch is?’, grijnst Urbain Vandeurzen. ‘Sommige van die activisten die nu hun huis verkopen, noemen het kasteel, de eetgelegenheden en het park dé troeven van de buurt.’\n\nSchermvullende weergave De albariño van Wijnkasteel Vandeurzen kreeg goud op het 15de proefconcours van de Vereniging Vlaamse Sommeliers.\n\nSpaanse druivenrassen\n\nMaar elk wijnproject blijft een leerproces. ‘Ons startjaar was trial-and-error’, bevestigt Urbain Vandeurzen ‘Als ik een ding geleerd heb als ondernemer, dan wel dat je alleen successen kan boeken als je je omringt met toppers in hun vak. Onze klik kwam er toen we Daniël Medarts ontmoetten, de eigenaar van wijndomein Kitsberg in Heers. Hij was meteen geïnteresseerd, kwam proeven en werd uiteindelijk onze wijnmaker, nu geassisteerd door mijn zoon Bert.’\n\nEen van de eerste adviezen van Medarts was de aankoop van nieuwe vinificatieapparatuur. ‘Bleek dat we fout persten. We hebben daarna niet alleen dubbelwandige inox kuipen gekocht, maar ook een nieuwe rotatieve pers, een ontsteelmachine en de beste Franse en Amerikaanse eiken vaten.’\n\nParallel ging het aanplanten vlijtig voort. ‘Vanaf 2014 hebben we stapsgewijs elk jaar 1 tot 1,5 hectare nieuwe druivenstokken aangeplant. Dat gaf ons de tijd om te wennen aan nieuwe variëteiten en bij te sturen’, zegt Bert Vandeurzen.\n\nZo komen we bij de origineelste kant van dit wijnkasteel: naast de klassieke rassen zoals chardonnay en pinot noir legden de Vandeurzens percelen aan met in het Belgische wijnareaal pionierende variëteiten als albariño (Portugal/Spanje), tempranillo (Spanje) of grüner veltliner (Oostenrijk). ‘\n\nSchermvullende weergave Het familiale wijndomein Vandeurzen in Linden, bij Leuven.\n\nTopkwaliteit maak je in de Belgische wijnbouw niet door, zoals zovelen, alleen maar traditionele Duitse druiven aan te planten. Wij hebben onze eigen smaak gevolgd. Onze familie heeft haar hart verloren aan Spanje. De albariño groeit in Galicië, waar het aantal uren zonneschijn en het neerslagvolume sterk lijken op ons klimaat. Het leek ons logisch het experiment te wagen. Niet om tegendraads te zijn, maar omdat we geloven dat dit het risico waard is.’\n\nHet pakte goed uit. De albariño kreeg goud op het 15de proefconcours van de Vereniging Vlaamse Sommeliers, waarbij 180 wijnen van 46 Belgische domeinen door 60 sommeliers werden geproefd.\n\nFine Wines from Belgium\n\nAmper zeven jaar na de start commercialiseert het Wijnkasteel al acht cuvées. Ongelooflijk snel is dat: andere domeinen hebben daar minstens tien tot vijftien jaar voor nodig. ‘Van de 11 hectare aanplant is nu 6,5 hectare operationeel’, zegt Bert Vandeurzen. ‘Nu produceren we per oogst 25.000 tot 30.000 flessen, een bewust laag rendement. Verrassend is het verschil in opbrengst: van de grüner veltliner halen we ongeveer twee flessen per stok, van de albariño zijn vier stokken nodig om een fles te vullen.’\n\nHet pionieren met druivenrassen is nog niet ten einde. ‘Volgend jaar willen we ook proefvelden aanleggen met barbera, montepulciano en roter veltliner. In wit zitten we nu al vrij goed met ons gamma, in rood is er nog beterschap mogelijk.’\n\nDe samenwerking vader-zoon loopt vlot. ‘Waarom zou dat lastig zijn?’, vraagt Urbain Vandeurzen. ‘Wij werken al perfect samen met een portfolio van investeringsfondsen waarmee we direct en onrechtstreeks bij 35 bedrijven betrokken zijn, in technologie, life sciences, vastgoed en deze vierde wijnpijler, die wij onder ‘fun’ klasseren.’\n\nZullen ze hun wijnen ook exporteren? Op de labels staat ‘Fine Wines from Belgium’, niet ‘Hageland’. ‘Dat is een bewuste strategie’, zegt Bert Vandeurzen. ‘We willen niet in een hokje geduwd worden en internationaal is Hageland geen begrip, ook al zijn we trots op onze origine.’\n\nVader Urbain vult aan: ‘We kregen al vragen van Nederlandse distributeurs en ook in de VS en Frankrijk is er interesse. De Belgische wijnbouw heeft behoefte aan enkele locomotieven die de weg voorbereiden. We hebben al internationale ervaring opgebouwd toen we in het project van champagne Carbon stapten. Alexandre Méa-Devavry, vierde-generatiewijnmaker van dat huis, wilde een champagne lanceren in het exclusieve topsegment, en dat is gelukt ook. Dat heeft ons zeker geïnspireerd voor de toekomst van ons Wijnkasteel.’\n\nWijnkasteel Vandeurzen, Pure White Albariño 2018 Kleur: wit. Druiven: albariño. PRIJS: 33,50 euro. De Portugese variant van de Galicische albariño vormt hier de witte draad. Wat een exotisme! Is dit Belgisch? Aan de neus: meloen, gekonfijte papaja en limoenzeste. Vet en rond qua smaak, met limoen, bergamot en pompelmoes. Een crowdpleaser.\n\nWijnkasteel Vandeurzen, Pure Red Tempranillo 2018 Kleur: rood. Druiven: tempranillo. PRIJS: 26,75 euro. Belgische tempranillo van nog jonge stokken. Intens paarsrood met een eerder on-Spaans parfum: hints van praliné en woudvruchten. Het houtverblijf is in deze fase nog dominant. Qua smaak verrassend vlezig en noterig, met rijpe bessen. Lange cacaofinale. Slechts 12 procent alcohol. Nog heel krachtig, daarom het best enkele uren vooraf te decanteren.\n\nWijnkasteel Vandeurzen, Pure Red Tempranillo 2018 Kleur: rood. Druiven: tempranillo. PRIJS: 26,75 euro. Belgische tempranillo van nog jonge stokken. Intens paarsrood met een eerder on-Spaans parfum: hints van praliné en woudvruchten. Het houtverblijf is in deze fase nog dominant. Qua smaak verrassend vlezig en noterig, met rijpe bessen. Lange cacaofinale. Slechts 12 procent alcohol. Nog heel krachtig, daarom het best enkele uren vooraf te decanteren.\n\nSchermvullende weergave Wijnkasteel Vandeurzen, Pure White Albariño 2018\n\nSchermvullende weergave Wijnkasteel Vandeurzen, Pure Red Tempranillo 2018",Topondernemer Urbain Vandeurzen zet succesverhaal verder met wijn,nl
8278,"Lewis Hamilton heeft dit jaar een duidelijk doel voor ogen: Met Mercedes een zevende keer F1-kampioen worden en daarvoor wil hij alles op alles zetten.\n\nNadat maar liefst tien races geannuleerd of uitgesteld werden lijkt het F1-seizoen 2020 op 5 juli definitief van start te zullen gaan. Tussen de laatste F1-wintertests ter voorbereiding van het seizoen en de effectieve seizoensstart zullen dan meer dan vier maanden gelegen hebben.\n\nHet zal niet alleen aanpassen worden voor de rijders maar ook voor de teams en alle medewerkers. Regerend wereldkampioen Lewis Hamilton wil dat zijn team er alvast alles aan doet om zo goed mogelijk voorbereid te zijn.\n\n""Ik hoop dat ik beter terugkeer,"" aldus Hamilton in een video van Mercedes. ""We gaan waarschijnlijk in de wagen stappen voor een oefensessie op vrijdag en allemaal erg roestig zijn.""\n\n""Het zal interessant om te zien zijn in welke mate we een vliegende start kunnen maken. Ik heb telefonisch met het team gesproken. Ik heb gebeld met Bono (Peter Bonnington) en James (Vowles) om een plan uit te werken.""\n\nF1-simulator is Stoffel Vandoorne zijn werk\n\nEn om zo goed mogelijk voorbereid te zijn wil Hamilton zelfs dingen doen die hij normaal niet zo graag doet, zoals testen in de F1-simulator van Mercedes, een werkje dat normaal gesproken onze landgenoot Stoffel Vandoorne moet doen.\n\n""Ik denk dat we er voor moeten zorgen dat we alle beschikbare tools, zoal bijvoorbeeld racesimulaties, gebruiken,"" aldus Hamilton. ""Ik zal waarschijnlijk in de simulator stappen, iets dat ik niet erg graag doe. We moeten die tools gebruiken zodat we er zeker van kunnen zijn dat we vanaf de eerste race meteen een vliegende start maken en klaar zijn alsof we geen enkele race gemist hebben.""\n\n""Hoe kunnen we in Oostenrijk aankomen alsof we al acht races gereden hebben? Dat gaat een enorme uitdaging worden. Ik weet niet hoe we daarin kunnen slagen maar het is een mooi doel om na te streven.""\n\nMeer F1-nieuws op F1journaal.be:","Lewis Hamilton wil vliegende start maken: ""Ik wil zelfs in de simulator""",nl
8279,"Fernando Alonso (38) overweegt een comeback in de Formule 1. Dat bevestigde de tweevoudige wereldkampioen tijdens een videogesprek met Spaanse universiteitsstudenten. 'Mijn volgende uitdaging wordt er een op het hoogste niveau in de motorsport. Dat kan de Formule 1 zijn, of uithoudingsracen of Indycar', citeren Spaanse media hem.\n\nAlonso verliet de F1 eind 2018 gefrustreerd nadat hij voor McLaren, als teamgenoot van Stoffel Vandoorne, geen resultaten meer kon behalen vanwege een niet-competitieve wagen. Maar de Spanjaard onderhield altijd zijn contacten binnen de F1 en zijn ex-team Renault, waarmee hij in 2005 en 2006 wereldkampioen werd, heeft voor 2021 nog een zitje vrij. Daniel Ricciardo stapt over naar McLaren.\n\nFlavio Briatore, de manager en vertrouwensman van Alonso, verklaarde maandag in La Gazzetta dello Sport al dat de Spanjaard gemotiveerd is om terug te keren in de F1. 'Een jaar uit de F1 heeft hem goed gedaan. Hij is gezuiverd. Ik zie dat hij rustiger is en klaar om terug te keren.'",Fernando Alonso staat open voor terugkeer in Formule 1,nl
8280,"Ferrari F1-piloot Charles Leclerc maakt niet alleen naam en faam op racecircuits, de Monegask zet ook zijn beste beentje voor in de modewereld.\n\nOp maandag raakte immers bekend dat de 22-jarige Charles Leclerc het nieuwe gezicht is van de Lente/Zomer-campagne 'Made to Measure' van Armani. Daarmee lijkt Leclerc het voorbeeld van Lewis Hamilton te volgen, die met Tommy Hilfiger zelfs een eigen collectie samenstelde.\n\n""Charles Leclerc is een veelbelovend racepiloot,"" aldus mode-icoon Giorgio Armani.\n\n""Ondanks zijn nog steeds erg jonge leeftijd heeft hij al heel wat mooie successen geboekt en toont hij naast zijn overduidelijk talent ook een ongelooflijke vastberadenheid.""\n\nCharles Leclerc veroverde al de harten van de Tifosi en heel wat F1-fans maar is volgens Armani dus ook het ideale nieuwe gezicht van Armani.\n\n""Hij is een nieuw jong gezicht en straalt een ongelooflijke energie uit die bij de Made to Measure collectie past.""\n\nMeer F1-nieuws op F1journaal.be:",F1-piloot Charles Leclerc zet een stap in de modewereld,nl
8281,"De Canadees Lance Stroll heeft zijn contract bij Formule 1-renstal Racing Point verlengd. Dat bevestigde teambaas Otmar Szafnauer aan Radio Canada. Daardoor zal Stroll in 2021 uitkomen voor Aston Martin, zoals het team dan zal heten.\n\nLance Stroll is de zoon van miljardair Lawrence Stroll, die met zijn Canadese investeringsgroep hoofdaandeelhouder is van Racing Point (het toekomstige Aston Martin).\n\nDe Mexicaan Sergio Perez is de tweede piloot van het team. Hij heeft nog een contract tot 2022.\n\nHet huidige F1-seizoen is door de coronacrisis nog niet begonnen. Er wordt gemikt op een start begin juli in Oostenrijk (achter gesloten deuren).\n\nVorig jaar werd Stroll vijftiende in de WK-eindstand, Perez eindigde als tiende.","Lance Stroll behoudt zitje bij Racing Point, het toekomstige Aston Martin",nl
8282,"De Euroleague, met Belgian Lions Sam Van Rossom (Valencia) en Ismael Bako (Villeurbanne), beslist maandag of het de competitie deze campagne nog hervat.\n\nDe elf clubs (Anadolu Efes Istanbul, Baskonia, CSKA Moscow, Barcelona, Fenerbahçe Istanbul, Maccabi Tel Aviv, Olimpia Milano, Olympiakos Pireaus, Panathinaikos Athene, Real Madrid en Žalgiris Kaunas) met langdurige contracten in de Euroleague nemen de beslissing. In de Euroleague strijden 18 ploegen voor de Europese clubtitel. Het is de belangrijkste Europese competitie en dus zeg maar de Europese NBA.\n\nDe Euroleague ligt omwille van het corona-virus sinds 6 maart stil. Sam Van Rossom staat na 28 van de 34 speeldagen van de reguliere fase met Valencia op een gedeelde negende plaats. Ismael Bako met Villeurbanne en met 10 op 18 op de vijftiende plaats. De top 8 is geplaatst voor de kwartfinales.","Euroleague, met Sam Van Rossom en Ismael Bako, beslist maandag over herstart of niet",nl
8283,"De organisatoren van de Grote Prijs Formule 1 van Singapore houden er geen rekening mee dat ze hun wedstrijd achter gesloten deuren moeten houden. De race staat op 20 september geprogrammeerd, maar of dat wel zal lukken is door de coronacrisis een groot vraagteken.\n\n“Door het feit dat de Grote Prijs Formule 1 van Singapore op een circuit in de stad wordt gehouden, is het niet te doen om de wedstrijd achter gesloten deuren te houden”, zegt een woordvoerder van de organisatie.\n\nSingapore is met bijna 8.000 inwoners per vierkante kilometer erg dicht bevolkt. De lokale organisatie is in overleg met de regering, de F1-top en andere betrokken partijen om te bekijken welke opties er mogelijk zijn.\n\n“Wij blijven de evolutie van de situatie van dichtbij volgen”, aldus de woordvoerder. “Onze absolute prioriteit blijft het welzijn en de veiliheid van onze fans, ons personeel, de vrijwilligers en alle inwoners van Singapore.”\n\nDe coronacrisis heeft de F1 hard getroffen. De eerste tien GP’s werden uitgesteld of afgelast. Promotor Formula One hoopt op 5 juli te starten met de GP van Oostenrijk in Spielberg, en een tweede GP een week later op hetzelfde circuit. Daarna zouden er twee races worden gehouden op de omloop van Silverstone, als de Britse overheid groen licht geeft. Op 30 augustus is het de beurt aan de GP van België. In Spa-Francorchamps zal evenmin publiek worden toegelaten. Het WK zou in december in Abu Dhabi eindigen en tussen vijftien en achttien races tellen.\n\nSingapore is met 22 doden en 28.000 besmettingen minder hard geraakt dan vele andere landen.",Vraagtekens achter Grote Prijs van Singapore: “Het is niet te doen dit achter gesloten deuren te houden”,nl
8284,"Het is niet voor het eerst dat de Journaalkijker te horen krijgt dat ""steeds meer"" mensen een zwembad aanleggen. In de zomer van 2018 schreef ik daar al eens een column over:\n\n""Onlangs bracht Het Journaal een reportage over het aantal privézwembaden dat maar blijft stijgen. We kregen anderhalve minuut voordelen van een zwembad in de tuin te horen. Ik dacht meteen: moeten we niet zuinig zijn met water?\n\nHeeft de groei van het aantal privézwembaden een impact op het waterverbruik in de piekmaanden juni, juli en augustus waarin er vaak waterschaarste is in Vlaanderen? Ik kwam het in de reportage helaas niet te weten.""\n\nHet bijbehorende artikel werd in 2018 op mijn vraag bijgestuurd. De zomer van 2018 bleek uiteindelijk een recordhouder in droogte en watertekort.\n\nDit jaar had zwembadbouwer Bollen op 23 april al een interviewtje gekregen in het Radio 2 programma ""Start je Dag"". Er verscheen ook een neerslagje daarvan op de website van Radio 2 en op vrtnws.be. Pas op 5 mei zat het onderwerp ook in ""Het Journaal"". Tien dagen later dus. En in die tien dagen was er geen bijkomende research of inhoud tegenover het oorspronkelijke interviewtje op Radio 2.\n\nZowat alle betrokkenen op de Journaalredactie gaven meteen toe dat het beter had gekund. Als ik vraag hoe dat komt, krijg ik te horen dat het ""een collectief falen"" was. Het onderwerp werd op de lijst gezet, maar niemand nam het echt ter harte, waarna het zonder veel omhaal in de uitzending sukkelde. Het mag natuurlijk wel, berichten over de trend voor privézwembaden, maar de reportage vergat vragen te stellen: ""Wat betekent dit?"" en ""Tell me why it matters"", ""Waarom moet ik dit weten?""","Kijkt ""Het Journaal"" met de ogen van de middenklasse?",nl
8285,"Fernando Alonso (38) kijkt uit naar een terugkeer in de Formule 1. Dat zegt zijn vertrouwensman en voormalig teamchef Flavio Briatore maandag in la Gazzetta dello Sport.\n\n“Fernando is gemotiveerd”, stelt Briatore, die de Spanjaard bij Renault naar twee wereldtitels loodste. “Een jaar uit de F1 heeft hem goed gedaan. Hij is gezuiverd. Ik zie dat hij rustiger is en klaar om terug te keren.”\n\nNu Daniel Ricciardo op het einde van het seizoen Renault verlaat voor McLaren, komt zijn zitje vrij. Alonso reed tussen 2003 en 2006 voor Renault en werd er twee keer wereldkampioen (in 2005 en 2006). Na een moeilijk jaar bij McLaren keerde hij terug naar de Franse renstal voor de seizoenen 2008 en 2009.\n\nDe Spanjaard verliet de Formule 1 op het einde van het seizoen 2018 om zijn kans te wagen in andere disciplines. Hij won onder meer twee keer de 24 Uren van Le Mans (in 2018 en 2019) en reed dit jaar de Dakar.\n\nDe comeback van Alonso in de F1 zal afhangen van hoe het seizoen 2020 zal verlopen. Door de coronacrisis werd er nog geen enkele Grote Prijs gereden. “We houden in het oog wat er gebeurt”, aldus Briatore. “Laat ons niet vergeten dat er nog een kampioenschap moet worden afgewerkt. Hopelijk kan het doorgaan. De beslissing om alles stil te leggen, was correct. Maar nu is het tijd om de draad weer op te pikken. De dokters kennen het virus inmiddels. En zelfs in het geval van een besmetting moet je vooruit kijken.”",Voormalig teamchef: “Fernando Alonso is klaar voor comeback in Formule 1”,nl
8286,"Twee handafdrukken van de verongelukte basketballer Kobe Bryant hebben op een veiling ruim 68.000 euro opgebracht. In totaal ging voor ruim 185.000 euro aan spullen van de voormalige topspeler van Los Angeles Lakers onder de hamer.\n\nHet tenue dat Bryant tijdens een van zijn laatste wedstrijden droeg, ging voor 40.000 euro naar een nieuwe eigenaar. De veiling werd online uitgezonden en alleen schriftelijke en telefonische biedingen werden geaccepteerd. Het veilinghuis was gesloten vanwege het coronavirus.\n\nEind maart werd al een handdoek van Bryant voor 32.000 euro geveild. De beroemde basketballer droeg die handdoek na zijn laatste wedstrijd om zijn nek.\n\nBryant kwam in januari om het leven bij een helikoptercrash.",Spullen overleden basketballer Kobe Bryant voor 185.000 euro geveild,nl
8287,"Het idee van Lewis Hamilton en Sebastian Vettel samen bij Mercedes doet de fans watertanden maar David Coulthard vindt het alvast geen goed idee.\n\nSinds vorige week bekend raakte dat het verhaal tussen Sebastian Vettel en Ferrari op het einde van dit jaar stopt wordt er uiteraard duchtig gespeculeerd over wat de viervoudige wereldkampioen in de toekomst zal doen.\n\nBij Renault is er een zitje beschikbaar maar het is onwaarschijnlijk dat ze hem daar op korte termijn van een competitieve auto kunnen voorzien.\n\nDan blijft er nog de kans op een cockpit bij Mercedes waar beide rijders einde contract zijn en waar George Russell hoe langer hoe nadrukkelijker op de deur begint te bonken. Mercedes-teambaas Toto Wolff heeft alvast laten weten dat een team als Mercedes het niet kan negeren als een rijder als Vettel beschikbaar komt.\n\nVoormalig F1-rijder David Coulthard raadt het Mercedes alvast af.\n\n""Ik denk dat dat een fout van Mercedes zou zijn, want met Lewis hebben ze al een rijder die GP-overwinningen en titels kan binnenhalen,"" aldus Coulthard in een interview met 'Sportsmail.'\n\n""Ik denk niet dat hij competitie binnen zijn eigen team nodig heeft om het beste uit zichzelf te halen. Vettel zou onrust kunnen brengen in het team.""\n\nCoulthard haalt ook aan dat de geschiedenis ons al geleerd heeft dat twee sterke persoonlijkheden binnen een team op een faliekante mislukking kan uitdraaien.\n\n""Natuurlijk, als Vettel zijn diensten zou aanbieden voor weinig of geen geld, dan zou het team serieus moeten overwegen om het aanbod te accepteren, want een Duitse rijder is voor Mercedes zeker aantrekkelijk, maar ik kan me dat niet voorstellen""\n\n""De combinatie van Valtteri Bottas en Lewis Hamilton is waarschijnlijk de meest efficiënte manier om de titel te winnen,” concludeert de 49-jarige Schot.\n\nMeer F1-nieuws op F1journaal.be:","""Sebastian Vettel kan voor onrust bij Mercedes zorgen""",nl
8288,"In de strijd tegen een onzichtbare vijand, zijn de cijfers ons enige kompas, zelfs al zitten er horten en stoten in. De redactie moet ze daarom blijven geven en vooral niet vergeten wat hun grote plaatje is.\n\nIn de Chinese stad Wuhan, die ongeveer evenveel inwoners heeft als België, werd de lockdown pas opgeheven na bijna 11 weken. De beslissing werd pas genomen nadat er in de laatste drie weken maar drie nieuwe gevallen waren gesignaleerd. En dan nog is Wuhan nog lang geen stad waar je doet wat je wil. In Europa waren onze maatregelen altijd al soepeler. En we versoepelen ze ook sneller. Hebben we daar wel gelijk in? Journalisten mogen die vraag in alle rust blijven stellen.\n\nDat lijkt me in elk geval een belangrijker vraag dan de vraag of de powerpoint van de laatste persconferentie van de Veiligheidsraad beter had gekund.","Waarom de coronacijfers niet altijd ""kloppen""",nl
8289,"Axel Hervelle zou normaal gezien na dit seizoen de basketbalkets definitief aan de haak hangen. Na een schitterende carrière in vooral Spanje en bij Real Madrid en Bibao (2004-2018) met twee titels en winst in de EuroCup met Real was hij het voorbije seizoen bij Charleroi aan de slag.\n\nOp 8 maart verloor hij met de Spirous de finale de Beker van België in Vorst Nationaal tegen Antwerp Giants. Een week later werd beslist om de competitie in de EuroMillions League en omwille van het corona virus definitief te stoppen. Normaal gezien zou Axel Hervelle volgend seizoen de nieuwe general manager worden van Charleroi. In de Waalse krant LDH laat hij horen dat hij twijfelt. “Ik weet niet of ik op zo een wijze mijn carrière kan afsluiten. Ik heb het er emotioneel moeilijk mee,” aldus de intussen 37-jarige ex-Belgian Lion. “Ik ga er nog eventjes over nadenken en zal in de directe toekomst een beslissing nemen.”\n\nGeen kampioen aanduiden\n\nHervelle gaf ook nog zijn gedacht over de beslissing om het kampioenschap te beëindigen. “Een correcte beslissing, maar we hadden geen kampioen moeten aanduiden. In het volleybal hebben ze het ook niet gedaan. We hadden dat ook in basketbal moeten doen en de rangschikking moeten gebruiken om de Europese plaatsen aan te duiden.”\n\nZonder publiek financieel niet haalbaar\n\nAxel Hervelle hoopt uiteraard dat de nieuwe campagne op 3 oktober van start kan gaan. “Wedstrijden spelen achter gesloten deuren is echter ondenkbaar, zeker vanuit economisch oogpunt. In tegenstelling tot andere grote sporten zoals bijvoorbeeld voetbal of Formule 1, leeft het Belgisch basketbal niet op tv-rechten. Dit maakt me echt zorgen, want in basketbal komen de inkomsten voornamelijk uit particuliere sponsoring, die heel duidelijk afneemt, maar ook uit supporters die naar onze wedstrijden komen kijken. En als er geen geld meer binnenkomt, weet ik niet hoe we de spelers gaan betalen. Dus nee, wedstrijden spelen achter gesloten deuren is volkomen ondenkbaar. We zullen opnieuw moeten beginnen, met toeschouwers, terwijl we de juiste oplossing moeten vinden om ieders veiligheid en gezondheid te garanderen” ,besluit Axel Hervelle.",Nog een jaartje extra voor Axel Hervelle bij Spirou Charleroi op het parket?,nl
8290,"Na een onderbreking van tien weken vanwege de coronacrisis vond zondag in het Amerikaanse Darlington (South Carolina) nog eens een wedstrijd in de Nascar plaats, een in de VS erg populaire autosportcompetitie. Kevin Harvick reed naar de overwinning, de vijftigste uit zijn carrière, en sprak daarna bij Fox Sports over zijn gevoel tijdens het racen. “Ik dacht dat het niet zoveel anders zou zijn als we gewoon zijn, maar het is hier doodstil. Wij missen de fans.”\n\nEr verschenen 40 wagens aan de start voor de wedstrijd over 400 mijl (643,7 km) op het ovaal in Darlington. Om veiligheidsredenen werden er maar 900 mensen toegelaten op en rond het circuit. Dat is maar een fractie van de 63.000 mensen die er normaal zouden zijn. Iedereen moest zijn temperatuur laten opmeten en zich houden aan gangbare veiligheidsvoorschriften (een masker dragen, handen wassen, afstand houden, geen handen geven).\n\nWoensdag staat in Darlington opnieuw een wedstrijd op het programma. Komend weekend worden er twee races in Charlotte georganiseerd. Het plan is tot 21 juni twintig wedstrijden te laten doorgaan.",Ook Nascar is weer begonnen zonder zijn 63.000 fans: “Heel anders dan we gewoon zijn”,nl
8291,"Greg Van Avermaet, Roberto Martínez, Yanina Wickmayer, Fanny Lecluyse en Dylan Borlée dagen de Special Olympics Belgium-atleten uit zo veel mogelijk sportieve uitdagingen aan te gaan en die online te delen. Ann Wauters gaf de Special Olympics Belgium-atleten donderdag een duwtje in de rug. Het Nieuwsblad strikte de basketbalster en atlete Alice (14) - het gezicht van de Belgische Special Olympics-reclamecampagne - voor een interview.",Ann Wauters helpt Special Olympics-atleten fit te blijven: “We hopen dat we volgend jaar allebei naar de spelen kunnen gaan”,nl
8292,"Wat brengt de toekomst voor Fernando Alonso? Het is een vraag waarop we ondanks de speculaties van de voorbije dagen waarschijnlijk niet meteen een antwoord op zullen krijgen.\n\nHet Duitse 'BILD' berichtte eerder deze week dat een deal tussen Fernando Alonso en het Renault F1 team zo goed als rond zou zijn. Als we het Spaanse 'AS' mogen geloven moeten we echter nog enige tijd op een aankondiging rond Alonso zijn toekomst wachten.\n\n'AS' bericht dit weekend immers dat Fernando Alonso pas eind deze zomer duidelijkheid rond zijn toekomst zal brengen. In afwachting van die aankondiging zal er dus druk gespeculeerd worden.\n\nAlonso wil zich volgens de Spaanse sportkrant eerst volledig op het winnen van de Indy 500 focussen. Die race is omwille van het coronavirus verplaatst van mei naar 23 augustus. Omwille daarvan mogen we volgens 'AS' dus pas tegen het einde van de zomer nieuws verwachten.\n\nIndien Alonso de Indy 500 weet te winnen dan verovert hij de befaamde Triple Crown (het winnen van de 24u van Le Mans, de GP van Monaco en de Indy 500).\n\nMeer F1-nieuws op F1journaal.be:","""Alonso maakt pas eind deze zomer bekend waar hij in 2021 zal racen""",nl
8293,"Milos Bojovic speelt ook volgend seizoen bij Luik. De 38-jarige en 1m98 grote Servische forward begint aan zijn vierde seizoen. Bojovic was de voorbije campagne in de EuroMillions League goed voor een gemiddelde van 18 punten, 3 rebound en 3 assists. Hij is onder meer ex-Antibes (Frankrijk), Podgorica (Montenegro), Sibiu (Roemenië) en PAOK Saloniki (Griekenland).\n\nLuik gaat nog op zoek naar een tweede buitenlander. De rest van de kern zijn allemaal Belgen met onder meer Brieuc Lemaire, Ioann Iarochevitch, Justin Kohadja, Romain Boxus, Jarno Moons, Ludovic Lambermont en François L’Hoëst. Coach is ex-Belgian Lion Lionel Bosco. Hij volgt Sacha Massot op, die de nieuwe sportieve baas is van Limburg United.\n\nDe EuroMillions League wil op 3 oktober met anderhalve speelronde (zelfde format als vorig seizoen) aanvatten.",Milos Bojovic blijft in Luik,nl
8294,"De topman van F1-renstal Mercedes Toto Wolff betreurt het vertrek van Sebastian Vettel bij Ferrari op het einde van het seizoen. “Het is jammer dat een tijdperk moet eindigen”, zegt de Oostenrijker in Frankfurter Allgemeine Sonntagszeitung.\n\nVettel bereikte met de Scuderia geen akkoord over een nieuw contract. De Duitser, viervoudig wereldkampioen met Red Bull (2010-2013), was de voorbije jaren een van de belangrijkste rivalen van Lewis Hamilton, de Britse Mercedesrijder die inmiddels zes wereldtitels achter zijn naam heeft.\n\n“Zijn stem heeft gewicht in de Formule 1. Hij is ook een soort van antipode voor de jongere en ‘wildere’ generatie die de laatste jaren in deze sport aanwezig is”, verklaarde Wolff. Volgens de patron van Mercedes drukt Vettel (32) al meer dan tien jaar zijn stempel op de koninginnenklasse in de autosport.\n\nToto Wolff Foto: Sebastian Gollnow/dpa\n\nBij Mercedes lopen de contracten van Hamilton (35) en de Fin Valtteri Bottas (30) eind dit seizoen af. In de paddock doen geruchten over een eventuele overstap van Vettel naar de Duitse renstal de ronde. “Geen enkele goede ploeg zal negeren dat een viervoudig wereldkampioen op de transfermarkt komt”, zegt Wolff, die wel benadrukt dat Mercedes allereerst trouw wil blijven aan zijn rijders. Hij ontkent ook dat Mercedes als Duitse constructeur een Duitser in zijn bolide wil zien zitten. “Als team willen wij bij Mercedes de best mogelijke wagen bouwen en de beste rijders hebben. Hun afkomst speelt daarbij geen rol.”\n\nHet vertrek van Vettel bij Ferrari zette een stoelendans in gang. Ferrari kondigde met Carlos Sainz jr (25) inmiddels zijn opvolger aan. Het zitje van de Spanjaard bij McLaren wordt ingenomen door de Australiër Daniel Ricciardo (30), die Renault vaarwel zegt.\n\nHet F1-seizoen kon door de coronacrisis nog niet beginnen. Er wordt gemikt op een start begin juli in Oostenrijk (achter gesloten deuren). Op 30 augustus houdt het F1-circus halt in Spa-Francorchamps voor de GP van België. Ook die zal zonder publiek doorgaan.",Mercedesbaas Wolff: “Geen enkele goede ploeg zal negeren dat een viervoudig wereldkampioen op de transfermarkt komt”,nl
8295,"Het Disney World resort in Orlando (Florida) geniet de voorkeur van de NBA-top om er de competitie te hervatten. Dat berichten Amerikaanse media.\n\n'Orlando/Disney World is duidelijk de favoriete optie om als terrein te worden gekozen voor de herstart van de competitie 2019-2020. Deze locatie heeft dankzij haar hotels, complexen en aanwezige infrastructuur een grote voorsprong op steden als Las Vegas', meldt The Athletic.\n\nDe NBA zou er gebruik kunnen maken van het ESPN Wide World of Sports Complex. Dat ligt op de Disneysite en biedt heel wat basketbalfaciliteiten. Er werden al eerder studentenkampioenschappen en WNBA-evenementen georganiseerd.\n\nHet NBA-seizoen ligt door de coronacrisis stil sinds 11 maart. Al enkele weken zijn de spelers weer welkom in de trainingscomplexen van hun team, waar ze zich wel aan de regels van social distancing moeten houden.\n\nAls mogelijke datum om de NBA-competitie te hervatten wordt midden juli naar voren geschoven. NBA Commissioner Adam Silver liet onlangs weten begin juni de knopen te willen doorhakken.",NBA verkiest Disney World om competitie te hervatten: 'Dankzij aanwezige infrastructuur een grote voorsprong op Las Vegas',nl
8296,"Terwijl het F1-seizoen stil ligt is Ferrari-rijder Charles Leclerc een fervent gamer en dat hij daarbij net als in de cockpit van zijn F1-bolide enorm gefocust is blijkt uit wat er met zijn vriendin gebeurde.\n\nCharles Leclerc is tijdens de lockdown-periode omwille van het coronavirus intens aan het gamen geslagen. De Ferrari-rijder zamelde op die manier ook heel wat geld in voor de strijd tegen het coronavirus.\n\nUren per dag is Leclerc aan het gamen en al dat racen leidt naast het inzamelen van geld ook tot andere resultaten. Tijdens de zogenaamde VirtualGP-races ter vervanging van de echte F1-races wist hij al meermaals te winnen.\n\nSinds december vorig jaar vormt Leclerc een koppel met Charlotte Siné. Samen met zijn 20-jarige vriendin brengt hij de lockdown-periode door op zijn appartement in Monaco. Charlotte moet er echter genoegen mee nemen dat Leclerc vaak uren zit te gamen en haar wat uit het oog verliest.\n\nZo ook eerder deze week want Charlotte had zich buitengesloten en geraakte het appartement niet binnen. Ze belde meermaals aan maar Leclerc hoorde dat uiteraard niet omwille van de headset die hij op had. Toen ook verschillende berichtjes naar Leclerc zijn gsm niets uithaalden besloot ze naar 'Twitch' te surfen en zag ze dat haar geliefde aan het gamen was.\n\nEr zat niets anders op dan 5 euro abonnementskosten te betalen en via de livestream aan Charles Leclerc te vragen de deur te openen. Die was verbaasd om plots de naam van zijn vriendin tussen de berichten te lezen. Hij sprong dan ook meteen uit zijn gamingstoel om zijn vriendin binnen te laten.\n\n. @Charles_Leclerc : ""So my girlfriend had to subscribe to my twitch channel to tell me to open the door."" ?£\n\n\n\n(Charlotte forgot her keys at home)https://t.co/Hja90wZ0Rn#F1 #Charles16 pic.twitter.com/dyXYZGNfd1 — Charles Leclerc Fan Page (@LeclercNews) May 16, 2020\n\n""Ze heeft twintig minuten voor de deur gestaan omdat ik mijn gsm niet hoorde,"" tweette een geamuseerde Leclerc nadien met een lachende smiley. ""Ik had mijn hoofdtelefoon op en was duidelijk erg gefocust op de race.""\n\nUit een romantische foto die Charlotte gisteren op Instagram plaatste blijkt echter dat ze Charles duidelijk niets kwalijk neemt.\n\nMeer F1-nieuws op F1journaal.be:",Vriendin gamende F1-piloot moet via livestream bericht sturen om in appartement te geraken,nl
8297,"De tiende en laatste aflevering van de ESPN/Netflix-documentaire ‘The Last Dance’ over het laatste jaar van Michael Jordan bij de Chicago Bulls ligt intussen al vier dagen achter ons, maar het programma blijft de gemoederen bedaren. Zo zou Jordans nummer twee Scottie Pippen woest zijn.\n\nHet nummer 33 van de Bulls zou volgens de geruchten in de VS niet kunnen lachen met de manier waarop hij weggezet wordt in de docu, die buiten Amerika door 23,8 miljoen gezinnen bekeken werd aldus Netflix. Volgens David Kaplan, journalist bij ESPN in Chicago, is Pippen “enorm boos” en “de woede voorbij”.\n\nVolgens Kaplan komt de boosheid van Pippen voort uit het negatieve imago dat hem wordt aangepraat, onder anderen door Jordan zelf. Die noemde zijn ploegmaat op een bepaald moment “egoïstisch” en “onwetend”. “Volgens Pippen was het tot de laatste minuten van Game 6 tegen de Utah Jazz (de finale in 1998, red.) alleen maar bashen op Scottie”, aldus Kaplan.\n\nFoto: AP\n\nIn de documentaire worden dan ook enkele minder fraaie momenten van Pippen uitgelicht. Zoals het niet willen spelen in de laatste seconden van een play-offwedstrijd tegen New York in 1994. En het vragen van een transfer nadat zijn looneisen niet werden aanvaard in 1997-1998.\n\nDit nieuws komt er slechts een dag nadat Horace Grant, tussen 1987 en 1993 ploegmaat van Jordan, ook al kritiek uitte. Grant, die in de documentaire door Jordan wordt aangewezen als de bron voor het boek ‘The Jordan Rules’ waar hij als pestkop neergezet wordt, had zijn bedenkingen bij ‘The Last Dance’. “Ik vond het entertainend, maar wij als ploegmaats weten dat negentig procent ervan bullshit was. Het klopte niet”, vertelde hij bij radiozender ESPN 1000 in Chicago.",Nog meer kritiek op Michael Jordan na (veel bekeken) documentaire ‘The Last Dance’: “Scottie Pippen is woest”,nl
8298,"Enkele jaren geleden stonden er nog heel wat Duitsers op de startgrid van de Formule 1 maar in 2021 zou het best kunnen dat er geen enkele Duitser op de startgrid terug te vinden is.\n\nNa het afscheid van Nico Hulkenberg vorig jaar was Sebastian Vettel de enige overgebleven Duitser in de Formule 1. En na Vettel zijn aangekondigd vertrek bij Ferrari eind dit jaar zou het best opeens kunnen dat we in 2020 dus geen Duister meer op de F1-startgrid zien staan.\n\nMocht Vettel inderdaad de sport eind 2020 vaarwel zeggen dan kan het zijn dat we in 2021 voor het eerst sinds 1991 aan het begin van een F1-seizoen geen Duitser op de startgrid zien staan. In die periode van dertig jaar kroonden Michael Schumacher, Sebastian Vettel en Nico Rosberg zich tot wereldkampioen. Samen verzamelden ze maar liefst twaalf wereldtitels.\n\n""Het zou een drama voor de F1-fans in Duitsland zijn indien er helemaal geen Duitse F1-piloot meer is,"" aldus voormalig Duits F1-piloot Timo Glock tegenover de 'Rheinische Post'.\n\n""Vettel bevindt zich echter in een moeilijke situatie waarbij er slechts enkele mogelijkheden zijn om over een competitieve wagen te beschikken.""\n\n""Indien we helemaal geen Duitser in de Formule 1 meer hebben dat zou dat ook de tv-cijfers ernstig beïnvloeden. Er is dan immers geen ster in de Formule 1 om verslag over te brengen.""\n\nOf hoe de Formule 1 in Duitsland na de magische jaren met Michael Schumacher steeds verder naar beneden afglijdt en in het verdomhoekje terecht lijkt te komen.\n\nMeer F1-nieuws op F1journaal.be:",Voor het eerst in 30 jaar geen Duitser op de F1-startgrid?,nl
8299,"BC Filou Oostende, met 21 landstitels, 19 bekers van België en 11 Supercups de meest succesvolle basketclub in België, had grote plannen om samen met fans, commerciële partners en sportieve partners (Basket@sea) een groot verjaardagsfeest naar aanleiding van zijn vijftigste verjaardag te organiseren in Kursaal Oostende in november van dit jaar. Tot COVID-19 er anders over besliste.\n\nChris Jonckheere kreeg als lid van de Task Force van BC Filou Oostende de vraag om het verjaardagsfeest uit te tekenen omdat hij ervaring heeft met de organisatie van dergelijke grote events. “Alles was uitgeschreven: een verjaardagsdiner, een sfeerconcert, reünie van voormalige idolen, een onlinebevraging van abonnees en fans, een boek en een Filou-party. Op het moment dat we de sales-knop gingen indrukken, brak de coronacrisis uit”.\n\nMaar het feest is niet van de baan. ‘Het is uitgesteld maar niet verloren”, benadrukt voorzitter Johan Verborgh.. “We hebben beslist om de 50ste verjaardag met een jaar vertraging te organiseren. We nemen geen enkel risico en stellen meteen uit tot najaar 2021. Ik denk dat onze fans en onze nieuwe uitgebreide basketfamilie een feest verdienen. En hopelijk kunnen we intussen onze trofeeënkast nog wat meer vullen, want ook volgend seizoen zullen we een ploeg opstellen die kan meedingen voor titel en beker in de EuroMillions Basketball League. Met Basket@sea beschikken we over heel wat (jeugd)ploegen die de ambitie hebben om bovenin de klassementen te spelen”.\n\nGeluk bij ongeluk\n\nDe voorzitter van het organisatiecomité, Jean-Pierre Vanhooren, geraakte eind maart bovendien geveld door het virus. “We zijn opgelucht dat Jean-Pierre er weer bovenop is. Hij kreeg het hard te verduren en we kregen regelmatig het foutieve bericht dat hij overleden was. Maar hij heeft duidelijk het hart van een echte BCO-krijger en hij is intussen bezig een (weliswaar) lange revalidatie”, licht Chris Jonckheere opgelucht toe.",BC Filou Oostende verplaatst feest voor 50ste verjaardag tot najaar 2021,nl
8300,"Stoffel Vandoorne (Mercedes) is zaterdag als tweede geëindigd in de virtuele ePrix van Hongkong. Jérôme D’Ambrosio (Mahindra Racing) haalde de finish niet in de online race van de elektrische broer van de Formule 1.\n\nHet is de tweede podiumplaats voor Vandoorne in het virtuele FE-seizoen, nadat hij vorige week in de virtuele ePrix van Monaco ook al tweede finishte. Voordien werd de Kortrijkzaan tweemaal vijfde.\n\nDe Duitser Pascal Wehrlein won de race. De piloot van Mahindra Racing was ook in Monaco de beste. De Brit James Calado (Panasonic Jaguar Racing) maakte na Vandoorne de top drie vol.\n\nOur podium from Round 4 get their @Michelin_Sport caps on for the podium selfie ??https://t.co/9KqVKEr3qA #RaceAtHome pic.twitter.com/GpaDt60UGW — ABB Formula E (@FIAFormulaE) May 16, 2020\n\nIn de algemene stand staat Vandoorne derde met 58 punten. De leiding is in handen van Wehrlein (70 ptn), voor de Duitser Maximilian Günther (Andretti Autosport/65 ptn).\n\nDe Formule E legt zich de komende maanden toe op online races, waarbij de piloten virtueel om de zege en punten koersen. Bij de ‘Race at Home Challenge’ wordt geld voor UNICEF ingezameld.",Stoffel Vandoorne strandt weer op tweede plaats in virtuele ePrix,nl
8301,"De populaire documentaire The Last Dance over de laatste jaren van legendarisch basketballer Michael Jordan neemt een loopje met de realiteit. Dat beweert Horace Grant, tussen 1987 en 1993 ploegmaat van Jordan bij de Chicago Bulls.\n\nGrant, die in de documentaire door Jordan wordt aangewezen als de bron voor het boek ‘The Jordan Rules’ waar hij als pestkop neergezet wordt, heeft zijn bedenkingen bij The Last Dance. “Ik vond het entertainend, maar wij als ploegmaats weten dat negentig procent ervan bullshit was. Het klopte niet”, vertelt hij bij radiozender ESPN 1000 in Chicago.\n\n“Zo dacht hij dat hij de baas kon spelen over mij, maar dat had hij toch mooi mis. Hij kreeg het gewoon terug van mij. Maar als je zag hoe hij omging met Will Perdue, Steve Kerr en jonkies als Scott Burrell, dat was hartbrekend om zien. Om zo’n man, zo’n leider, zo’n jongens zo te zien behandelen… Kijk, als je traint, dan kan er hier en daar al eens een duw zijn. Maar vlakaf slaan, dat doe je niet”, verwees hij naar een passage die ook al aan bod kwam in ‘The Jordan Rules’. “Veel dingen die Jordan zei tegen zijn ploegmaats, kreeg hij zo weer terug in zijn gezicht. Maar dat werd allemaal uit de documentaire geknipt, als je het al een documentaire kunt noemen.”\n\nEerder kwam er al soortgelijke kritiek op The Last Dance omdat het productiebedrijf van Michael Jordan betrokken was bij het maken ervan. Grant: “Als die zogenaamde documentaire maar over één persoon gaat, en die ook het laatste woord heeft over wat erin komt… dan is het geen documentaire, dan is het gewoon zijn versie van de feiten.”",Voormalige ploegmaat Michael Jordan: “90% van documentaire The Last Dance is bullshit”,nl
8302,"De WK-rally van Kenia (of Safari Rally) wordt vanwege de coronacrisis afgelast. De wedstrijd stond van 16 tot 19 juli op het programma.\n\n“Het uitstellen naar 2021 was geen gemakkelijke beslissing maar wij zijn ons bewust van de uitdagingen waar de wereld vandaag mee wordt geconfronteerd”, stelt de organisatie vrijdag. “Wij blijven het evenement verder voorbereiden en kijken ernaar uit de profs, de teams en de amateurs volgend jaar te ontvangen.”\n\nTussen januari en midden maart vonden de eerste drie WK-manches plaats. Thierry Neuville won de opening in Monte Carlo. Daarna werden de drie volgende races (Argentinië, Italië en Portugal) uitgesteld. Mogelijk hervat het kampioenschap begin augustus in Finland.\n\nDe rally van Kenia zou dit jaar voor het eerst sinds 2002 opnieuw deel uitmaken van het WK.",WK-rally van Kenia gaat niet door,nl
8303,"Castors Braine heeft zich versterkt met de Bosnische international Melisa Brcaninovic. Dat heeft het vrouwenbasketteam uit Eigenbrakel dinsdag gemeld.\n\nDe 21-jarige Brcaninovic (1m93) kan op de posities van small-forward en power-forward uit de voeten. Ze komt over van het Italiaanse Iren Fixi Torino.\n\nVorige week kondigden de Castors al de komst aan van de Canadese international Kayla Alexander, de Amerikaanse Brittany Starling en Belgian Cat Marjorie Carpréaux.",Castors Braine haalt Bosnische international Melisa Brcaninovic,nl
8304,"Er komt een virtuele editie van de 24 Uur van Le Mans. Op 13 en 14 juni, de dagen waarop de klassieker zou worden gereden, zal de “24 Hours of Le Mans Virtual” doorgaan.\n\nVanwege de coronacrisis werden de 24 uur van Le Mans uitgesteld naar 19 en 20 september. Maar de internationale autosportfederatie FIA zal volgende maand in samenwerking met Motorsport Games wel een virtuele wedstrijd organiseren in het racespel “rFactor 2”.\n\nEr zullen maximum 50 teams deelnemen, prototypes en GTE. Zij bestaan elk uit vier rijders, bij wie twee profs en twee E-sporters. Zij moeten elkaar afwisselen en moeten elk tussen minstens vier en maximum zeven uur rijden. Grote constructeurs als Toyota, Ferrari, Aston Martin en Porsche hebben al toegezegd.",24 Uur van Le Mans krijgt virtueel broertje,nl
8305,"In augustus wordt hij 49 jaar, Davide Rebellin. Toch brandt de Italiaanse renner nog steeds van een niet in te tomen ambitie. De ex-winnaar van de Amstel Gold Race en Luik-Bastenaken-Luik wil zijn carrière in schoonheid afsluiten met een nationale titel. “En daarna stoppen? Nee, dan wil ik trui tonen in koersen.”\n\nHet was de Kroatische continentale ploeg Meridiana Kamen Team die Rebellin nog een contract gaf op z’n 48ste. Het seizoen staat voorlopig even on hold door het coronavirus, maar toch hoopt de Italiaanse veteraan nog te koersen. “Er staan nog wedstrijden gepland waar continentale ploegen aan mee kunnen doen”, zegt Rebellin aan het Italiaanse radioprogramma Ultimo Chilometro. “Ik hoop dat wij ook als kleinere ploeg kansen zullen krijgen.”\n\nIndien hij één koers mag uitpikken die hij nog niet won tijdens zijn lange loopbaan, hoeft Rebellin niet lang te twijfelen. “Ik zou een droom in vervulling zien gaan moest ik de Italiaanse tricolore mogen dragen. Of ik het daarna voor bekeken hou? Nee, ik zal dan niet stoppen. Ik zou de trui dan graag willen tonen in wedstrijden”, klinkt het. “Mijn grootste wens is dan om af te sluiten bij een ploeg waar ik aan de belangrijkste klassiekers kan deelnemen. Dat zou het beste scenario zijn.”\n\nToch is de Italiaan uit San Bonifacio realistisch. Op zijn leeftijd weet hij niet goed wat hij nog waard is tussen al het jonge geweld in het peloton. “Ik weet niet wat ik nog zou kunnen presteren. Naast mijn hoge leeftijd heb ik ook al jaren niet meer aan WorldTour-koersen deelgenomen.”\n\nDavide Rebellin won zijn loopbaan Luik-Bastenaken-Luik (2004), de Amstel Gold Race (2004), Clasica San Sebastian (1997) en drie keer de Waalse Pijl (2004, 2007 en 2009). Ook het eindklassement van Parijs-Nice (2008) en Tirreno-Adriatico (2001) staan op zijn palmares. Tussen juli 2009 en april 2011 stond Rebellin wel bijna twee jaar aan de kant voor een positieve dopingplas.","Ambitieus, ambitieuzer, Davide Rebellin (bijna 49): “De Ital...",nl
8306,"Na het voetbal krijgt ook het basketbal in de Duitse Bundesliga groen licht van de overheid om de competitie verder af te werken. Sinds 7 maart lag die stil omwille van het corona-virus. De Bundesliga telt 17 ploegen en de top 10 zal in de Audi Dôme van München en zonder publiek het seizoen verder afwerken.\n\nIn die top 10 zitten enkele Belgen. Coach Roel Moors (ex-Antwerp Giants) en Belgian Lion Retin Obasohan zijn bij de Duitse topclub Bamberg actief. Belgian Lion Elias Lasisi (ex-Leuven, Limburg United en Oostende) is bij het Goëttingen van de Belgische Nederlandse coach Johan Roijakkers (ex-Bree en Bergen) aan de slag. Bij Goëttingen gaat ook de Nederlandse internationaal Jito Kok, ook volgend seizoen bij Kangoeroes Mechelen, een interim afwerken. “Als ploegen niet over hun volledige selectie beschikken kunnen ze twee spelers aantrekken. Vandaag (dinsdag) kennen we tevens het speelschema,” zegt sportief directeur Leo De Rycke (ex-Giants) van Bamberg. Bamberg, met ook Paris Lee (ex-Antwerp Giants, MVP van de EuroMillions in 2019, red.), zou compleet zijn. De top 4 van de twee poules kwalificeren zich voor de kwartfinales van de play-offs. Goëtingen (poule A) en Bamberg (poule B) zitten niet in dezelfde groep. Dit tornooi zou in drie weken worden afgewerkt.","Duitse Bundesliga met Moors, Obasohan en Lasisi hervat begin juni",nl
8307,"Tot eind juli wordt er niet getennist op de ATP Tour en dus organiseert ‘s werelds nummer een Novak Djokovic zijn eigen toernooi in de Balkanlanden. De “Adria Tour” zal van 13 juni tot 5 juli in Bosnië, Kroatië, Montenegro en Servië plaatsvinden.\n\nDe Serviër kan alvast op de deelname van de Oostenrijker Dominic Thiem (ATP-3) en de Bulgaar Grigor Dimitrov (ATP-19) rekenen. Op 5 juli zal Djokovic zelf een exhibitiematch tegen de Bosniër Damir Dzumhur (ATP-107) spelen.\n\nDe opbrengst van het toernooi gaat naar verscheidene liefdadigheidsinstellingen. Of er bij de wedstrijden publiek toegelaten zal worden, is nog niet beslist. Een televisiecontract is er al wel.\n\nDe Balkanlanden bleven relatief gespaard door het coronavirus. De regio met 22 miljoen inwoners telde minder dan 16.000 besmettingen en 500 doden.",Novak Djokovic organiseert tennistoernooi in de Balkanlanden...,nl
8308,"Het Limburgse Belgian Cycling Factory (BCF), eigenaar van onder anderen de fietsmerken Ridley en Merckx, neemt alle aandelen over van Bikeville, de Limburgse incubator voor bedrijven in de fiets- en mobiliteitsindustrie. Inclusief de revolutionaire lagewindsnelheidstunnel die in april 2016 in gebruik werd genomen.\n\nBikeville werd in 2016 opgericht onder impuls van de Limburgse investeringsmaatschappij LRM, in samenwerking met BCF, kledijproducent Bioracer, helmenproducent Lazer en Voxdale. De incubator verzamelt start-ups rond alles wat met de fiets te maken heeft. Uithangbord van Bikeville is de windtunnel waar bedrijven hun producten kunnen testen tot een snelheid van 108 kilometer per uur. De windtunnel is niet alleen interessant gebleken voor bedrijven in de fietsindustrie, maar ook voor onderzoek naar de aërodynamica van de pakken van skiërs, schaatsers en bobsleeërs. Bijkomende troef is de aanwezigheid van een klimaatkamer waar producten kunnen blootgesteld worden aan alle klimatologische omstandigheden. Momenteel hebben elf bedrijven hun uitvalsbasis op Bikeville.\n\nVoor CEO Jochim Aerts is het verwerven van het volledige eigenaarschap niet meer dan een logische stap. “We zijn er van overtuigd dat onze ervaring en expertise heel wat bedrijven ten goede kan komen en dat wij op onze beurt nog heel wat van hen kunnen leren. Bovendien liggen zowel de incubator als de windtunnel naast ons hoofdkantoor in Paal-Beringen.”\n\nLotto-Soudal\n\nVeel verandert er niet voor prof- noch amateurrenners. Iedereen die dat wil, kan tegen betaling van de windtunnel gebruikmaken om zijn fietspositie te optimaliseren. De renners van Lotto-Soudal, rijdend op fietsen van het merk Ridley, maakten trouwens al gebruik van de faciliteiten van Bikeville. Dat Aerts de overname doet in volle coronacrisis, is wel opvallend. Door de lockdown en de gedwongen sluiting van de fietswinkels, viel de verkoop volledig stil. BCF stampte daarom in geen tijd een online-verkoopplatform uit de grond. Verder besloot het bedrijf de sponsorcontracten met onder anderen wielerteam Lotto-Soudal tijdelijk te bevriezen. De fietsenfabrikant betaalt naar schatting op en bij de één miljoen euro per seizoen om Philippe Gilbert en co op Ridley-fietsen te laten rijden.",Fietsenfabrikant Ridley wordt nu ook eigenaar van unieke win...,nl
8309,"Michael Jordan kampte niet met de griep maar met een voedselvergiftiging toen hij, zichtbaar ziek, de Utah Jazz in de vijfde finalewedstrijd van de NBA klopte in juni 1997. Dat blijkt uit getuigenissen van ESPN-documentaire The Last Dance over His Royal Airness. De wedstrijd was nochtans de geschiedenisboeken ingegaan als ‘The Flu Game’, maar volgens Jordan en zijn coach lag een slechte pizza aan de basis van het verhaal.\n\nEr was indertijd veel rond te doen: de vijfde finalewedstrijd van de NBA tussen de Chicago Bulls en de Utah Jazz. Levensbelangrijk bij een 2-2-stand en het thuisvoordeel voor de Jazz. Nog voor de start raakte bekend dat Michael Jordan met zware griep zat. De beste basketter ter wereld zag er ook doodziek uit. Toch zette hij de finale alsnog naar zijn hand met liefst 38 punten, waarvan onder meer een cruciale driepunter in de laatste minuut. Achteraf moest hij zowaar van het veld geholpen worden. De wedstrijd zou bij de fans bekendraken als ‘The Flu Game’, de wedstrijd waarin Michael Jordan met de griep zat en toch nog iedereen naar huis speelde.\n\nAlleen: nu blijkt dus dat dat niet helemaal klopte. Jordan had helemaal geen griep, zegt hij zelf in The Last Dance. De avond voor de wedstrijd kreeg ‘MJ’ ’s avonds rond 22u30 honger. Omdat het team in een afgelegen hotel verbleef en er op dat late uur niet veel opties meer waren, besloot hij daarop samen met zijn trainer Tim Grover pizza te bestellen. “Ze kwamen met vijf man om die pizza te leveren, en allemaal probeerden ze in de hotelkamer te kijken”, aldus Grover. “Ik heb de pizza aangenomen, betaald en gezegd: ik heb hier geen goed gevoel bij.” De Bulls bevonden zich immers in Salt Lake City, op vijandelijk grondgebied, en de hele stad wist wat er de volgende dag te gebeuren stond.\n\nToch zou de hongerige Jordan uiteindelijk de pizza opeten. “Om half drie ’s nachts werd ik wakker en moest ik continu overgeven. Het was dus niet echt the flu game. Het was een voedselvergiftiging.”",Michael Jordan had helemaal geen griep tijdens legendarische ‘Flu Game’,nl
8310,"Stefanos Tsitsipas ziet ook voordelen van de coronacrisis, die tennissen voorlopig onmogelijk maakt. De nummer zes van de wereldranglijst uit Griekenland mist de vele toernooien, maar denkt dat de aarde wel gebaat is bij de huidige situatie in veel landen.\n\n“Ik denk eigenlijk dat ze ons één keer per jaar moeten opsluiten”, zei hij bij Eurosport. “Het is goed voor de natuur, het is goed voor onze planeet. Ik denk dat het voor het milieu zeer voordelig is. Het leven is normaal zo druk dat je nauwelijks tijd hebt om met je gezin door te brengen. Nu is de kans om dat wel te doen.”\n\nTsitsipas vindt het lastig trainen, nu hij nog geen echt doel heeft. “Ik doe rustig aan. Want ik weet ook nog niet wanneer alles weer normaal is.”\n\nDe ATP en WTA besloten vorige week dat er in elk geval tot 31 juli niet wordt gespeeld. De omstandigheden als gevolg van de uitbraak van het coronavirus worden vooralsnog niet veilig genoeg geacht. Het betekent dat onder meer toernooien in Hamburg, Bastad, Newport, Los Cabos, Gstaad, Umag, Atlanta en Kitzbühel in de komende periode van de kalender zijn gehaald.\n\nRoland Garros zou eigenlijk komende zondag van start gaan. Het belangrijkste toernooi op gravel is verplaatst naar 20 september. Wimbledon, de beroemde Grand Slam op gras, werd afgelast.",Tennistopper Tsitsipas ziet ook voordelen in coronacrisis: “Ze zouden ons één keer per jaar moeten opsluiten”,nl
8311,"Als alles goed gaat, wordt op 29 augustus de Tour de France op gang geschoten. De Colombiaanse klimgeiten Egan Bernal (Team Ineos) en Nairo Quintana (Arkea-Samsic) behoren tot de favorieten voor de eindzege, terwijl Fernando Gaviria (UEA Team Emirates) zich tot sprintkoning wil kronen. Maar het is nog de vraag of de Colombiaanse toprenners aan de start zullen staan. De Colombiaanse regering wil de strenge coronamaatregelen, waaronder de gesloten grenzen en het vliegverbod, verlengen tot 31 augustus. Twee dagen na de start van de Tour, dus.\n\nDe 107e editie van de Tour trekt zich op 29 augustus op gang in het Zuid-Franse Nice. Egan Bernal lijkt de te kloppen man zullen worden, na zijn eindzege van vorig jaar. Eén van zijn grote uitdagers wordt Nairo Quintana, maar het is plots onzeker dat de Colombianen wel tijdig in Frankrijk zullen geraken. Colombiaanse media berichten dat de Zuid-Amerikaanse regering de strenge lockdown-maatregelen wil verlengen.\n\nDe landsgrenzen blijven gesloten, president Iván Duque verklaarde op een persconferentie dat de noodtoestand is verlengd tot 31 augustus en de minister van Transport, Angela Maria Oroczo, liet weten dat het ook de bedoeling is alle buitenlandse vluchten tot die datum te schrappen. “We nemen deze beslissing gezien de noodsituatie. We verwachten niet het luchtruim voor 31 augustus weer zal openen.”\n\nEen klein probleem dus voor het kransje Colombiaanse toprenners dat de Tour wil betwisten. Naast Bernal en Quintana telt Colombia ook nog toprenners als Fernando Gaviria (UAE Team Emirates), Rigoberto Urán (Education First) en Miguel Ángel López (Astana). Het is voorlopig niet duidelijk of de overheid een uitzondering wil toestaan voor topsporters.\n\nGaviria debuteerde in de Tour van 2018 met ritwinst en de gele trui Foto: Photo News\n\nColombiaanse wielerfederatie: “Gesprekken met regering lopen”\n\nDe Colombiaanse wielerfederatie doet er intussen alles aan om de situatie om te buigen.“We zijn momenteel in gesprek met president Iván Duque, minister van Transport Orozco en minister van Sport Ernesto Lucena”, verklaart voorzitter Mauricio Vargas op de website van Zikloland.\n\nVargas denkt dat alles snel in orde zal komen.“De renners moeten op tijd naar Europa kunnen reizen, zodat ze ook kunnen meedoen aan de belangrijkste wedstrijden in aanloop naar de Tour de France, de Tour zelf en andere belangrijke wedstrijden. We zijn op dit moment bezig om het te regelen, er zullen straks geen problemen zijn”, besluit hij.",Vliegverbod brengt Tourdeelname Bernal en Quintana in gevaar: Colombiaanse wielerfederatie onderhandelt met regering,nl
8312,"Topmodel Gigi Hadid bevestigde onlangs dat ze zwanger is van haar eerste kindje samen met Zayn Malik. In een interview op Instagram vertelt ze dat fans dachten dat ze was langsgeweest bij de plastisch chirurg omdat haar lichaam er plots anders uitzag.\n\n“Ik was al zwanger tijdens de modeweken in februari”, zegt het Amerikaanse topmodel. “Door mijn zwangerschap veranderde de vorm van mijn gezicht een beetje. Mensen dachten zelfs dat ik was langsgeweest bij de plastische chirurg. Ik kreeg geregeld te horen dat ik fillers had laten plaatsen maar dat is niet het geval. Mijn gezicht is altijd al rond geweest en als het zou veranderen dan gaat het om een natuurlijk proces”\n\nHet topmodel benadrukt dat ze geen tegenstander is van plastische chirurgie maar dat ze er zelf niet voor zal kiezen. “Ik ben een controlefreak en ik stel me altijd de vraag: stel dat het misgaat? Iedereen doet met zijn lichaam wat hij of zij wil maar ik heb geaccepteerd dat ik niet perfect ben. Als je je onzeker voelt, dan heb je ook nog altijd make-up.”\n\nbekijk ook\n\nGigi Hadid krijgt internet over zich heen na ‘racistisch’ filmpje",Gigi Hadid over zwangerschap: “Mensen dachten dat ik naar de plastisch chirurg was geweest”,nl
8313,"De laatste afleveringen van de “The Last Dance” zijn op Netflix en ESPN verschenen. Deze tiendelige docuserie vertelt het levensverhaal van basketballegende Michael Jordan en zijn zes titels met de Chicago Bulls.\n\n“The Last Dance” is momenteel de op drie na populairste titel op Netflix ooit. Het succes maakt dat er een “overtime” zal gemaakt worden. “After the Dance” is vandaag al op de Amerikaanse beeldbuis te bekijken. Hopelijk pikt ook Netflix de extra time van deze magische sportdocumentaire op.\n\nVolgens The Hollywood Reporter gaat The Last Dance in overtime. Sportzender ESPN, die de serie in samenwerking met Netflix maakt, werkt namelijk aan een extra aflevering van de docuhit. Hierin blikt basketbalheld Magic Johnson samen met sportverslaggever Stephen A. Smith terug op The Last Dance. De nabeschouwing, met de gevatte titel After the Dance, zal vandaag in Amerika te zien zijn.",Extra aflevering van successerie rond Michael Jordan: “After the Dance” verschijnt vandaag in Amerika op de buis,nl
8314,"Hoe zou het met Kim Clijsters (36) zijn? De meest besproken comeback uit de Belgische sportgeschiedenis werd begin maart na amper twee matchen stilgelegd door de coronacatastrofe. Ondertussen is ze al een maand thuis in Opitter, hopende op betere tijden. “Als de US Open doorgaan, wil ik klaar staan.“\n\nClijsters trad donderdag nog eens voor het voetlicht. In een gesprek met de Tennis Hall of Fame en met VTM gaf ze een stand van zaken. Zelfs als de resterende tennismaanden van 2020 volledig op de schop ...","Hoe heeft Kim Clijsters in de States en België de lockdown doorstaan? “Als de US Open zouden doorgaan, wil ik klaar staan”",nl
8315,"Remco Evenepoel heeft alles om een hele Ronde van Italië te schitteren. Dat is de mening van Rik Verbrugghe.\n\nDe Belgische bondscoach stond negentien jaar geleden te pronken in de roze trui na winst in de proloog van de Giro. Die van dit jaar start op 3 oktober, kan Remco Evenpoel dan hetzelfde flikken?\n\n“Ik wens hem dat alvast toe”, aldus Verbrugghe bij de RTBF. “Het is ook heel goed mogelijk want de proloog past bij hem. Het idee was om Remco twee weken te laten rijden in de Giro, maar wat is het plan nu? Zal er vastgehouden worden aan dat oorspronkelijke plan? Renners hebben nog veel energie door de pauze van het seizoen en willen zo veel mogelijk koersen. De motivatie is aanwezig.”\n\n“Dus misschien wil Remco zichzelf testen over drie weken in plaats van twee. Ik denk dat hij de kwaliteiten heeft om over drie weken te schitteren. België wacht al lang op zijn type renner, maar hij is nog erg jong. Of ik begrijp dat hij kiest voor een eerste grote ronde, ten koste van (bijna) alle klassiekers? Ik begrijp die redenering volledig. Daardoor krijgt hij een pak meer koersdagen in de benen en de kans om veel te leren.”",Rik Verbrugghe gelooft in de roze droom van Remco Evenepoel: “Hij heeft de kwaliteiten om over drie weken te schitteren”,nl
8316,"Sinds 18 mei kunnen we in België opnieuw naar de kapper maar in bepaalde delen van de Verenigde Staten blijven de deuren nog steeds gesloten. En dat heeft ook zangeres Miley Cyrus gemerkt. De Amerikaanse kon haar kapsel niet langer aanzien en riep dan maar de hulp in van haar moeder Tisha. Resultaat? Een korte coupe.\n\nHet was Sally Hershberger, de vaste haarstylist van de zangeres, die het kapsel op Instagram onthulde. “Ik heb Tisha goed getraind”, schrijft Hershberger bij de foto. Ook de fans zijn intussen wild van het korte kapsel, dat wel erg veel weg heeft van de hoofdrolspeler uit de docuserie ‘Tiger King’.\n\nHet is niet de eerste keer dat de zangeres kiest voor een opmerkelijk kapsel. Eerder verfde ze ook al haar haren roze en blauw.",Moeder knipt haar van Miley Cyrus kort,nl
8317,"Sinds 11 maart wordt er door de coronacrisis niet meer gespeeld in de NBA. Inmiddels wordt in sommige sporten stilaan de draad weer opgepikt en superster LeBron James hoopt dat ook het Amerikaanse basket snel zal volgen.\n\n'We zien dat sporten als Ultimate Fighting en voetbal hervatten. We horen dat het baseball mogelijk gaat hernemen', zegt de vedette van de Los Angeles Lakers in een bijdrage op het platform Uniterrupted, dat hij zelf oprichtte. 'Weet dit, ik wil opnieuw spelen. Ik hou van basketbal. Ik weet hoe inspirerend de basketsport is. Zo snel mogelijk, als het weer mag, moeten we het basket terug naar onze fans brengen.'\n\nAl weken zoeken de bestuurders en clubs naar een manier om de competitie op een veilige manier te kunnen hervatten. Ze denken er onder meer aan het seizoen voort te zetten op een beperkt aantal locaties of in één stad, zoals Orlando of Las Vegas. NBA Commissioner Adam Silver hoopt de knoop naar verluidt begin juni te kunnen doorhakken.\n\nZowat de helft van de teams heeft intussen van de lokale overheid de toestemming gekregen om de trainingen in zaal te hernemen. Daarbij moeten ze wel strenge veiligheidsvoorschriften respecteren.",LeBron James snakt naar competitie: 'Ik wil weer spelen',nl
8318,"Coronacrisis of niet, Kim Clijsters is vastberaden om een verlengstuk te breien aan haar tenniscomeback, dat vertelde ze aan VTM Nieuws. “Het is spijtig, maar veel kan je er niet aan doen. Het is voor iedereen hetzelfde.”\n\nIn september kondigde Clijsters via Instagram haar tweede comeback in het professionele tennis aan, zeven jaar na haar (tweede) afscheid. In haar eerste wedstrijd op het WTA-toernooi van Dubai charmeerde ze, maar verloor Clijsters haar eerste partij tegen Garbiñe Muguruza in twee sets. Later in maart volgde nog een tweede partij op het toernooi van Monterrey in Mexico, maar ook daar kon Clijsters niet winnen tegen Johanna Konta. Drie maanden sinds haar comeback zit de Limburgse nu thuis zonder competitie.\n\n“Het moment dat ik naar Dubai (Kims eerste comeback-wedstrijd) vertrok was er wel al sprake van corona, maar nog niet echt in België. Ik had voor mijn team wel al mondmaskertjes meegenomen om te dragen op de luchthaven. Toen konden we er nog een beetje met lachen.”\n\nMaar toen Clijsters een maand later op weg was naar haar derde tennistoernooi, Indian Wells, brak het coronavirus volledig uit zijn voegen. “Ik had in het begin wel een gevoel van ‘dju toch’. Het is spijtig, maar veel kan je er niet aan doen. Het is voor iedereen hetzelfde.”\n\n(lees verder onder de foto)\n\nFoto: Photo News\n\nLockdown in de VS\n\n“Ik heb dan toch beslist om met mijn team naar New Jersey (VS) te vliegen, waar Bryan (Lynch, Kims echtgenoot) zijn familie woont. Maar vanaf het moment dat ze daar ook begonnen praten over de lockdown, zijn Nicole en Fred (Kims entourage) onmiddellijk vertrokken naar België. Ik was dan een paar dagen alleen in de VS met mijn zoontjes, maar uiteindelijk zijn ook Bryan en Jada (Kims dochter) naar New Jersey overgevlogen. Zo waren we toch samen met het gezin.”\n\nHoe beleefde de familie Clijsters-Lynch de coronacrisis in de Verenigde Staten, vlakbij corona-broeihaard New York? “Blake is nu 3 jaar en is zich nergens van bewust. Jack daarentegen stelt zich wel vaak vragen en vraagt soms aan onbekende mensen: “heb jij corona?” Af en toe houdt hij zelfs zijn adem in, dus je merkt wel dat zelfs een zesjarige daarmee bezig is. Wij hebben ook onmiddellijk besloten om Bryan zijn ouders niet te bezoeken en alle contact binnen het gezin te houden.”\n\nMidden april trok de familie Clijsters opnieuw naar Bree met twee weken quarantaine. “De kinderen van vrienden van ons gingen met de fiets naar de winkel en kwamen met de boodschappentas tot voor ons deur. Toen was even alles wel echt heel strikt.”\n\nOp 8 juni viert Kim Clijsters haar 37e verjaardag en daarvoor wenst ze maar één ding: “Een virtuele knuffel, dat mag wel.”","Kim Clijsters (bijna 37) volhardt ondanks coronacrisis: “Ik ga door, ook al spelen we dit jaar niet meer”",nl
8319,"Het is nog even wachten op de herstart van het wielerseizoen en dus op de kunsten van Mathieu van der Poel. Intussen kan de Nederlandse kampioen zich optrekken aan enkele complimenten van niemand minder dan Tom Boonen.\n\n‘Tornado Tom’ staat deze week met een lang interview in Cyclist en kreeg daarbij de vraag om zijn mening te geven over de Nederlandse alleskunner.\n\n“Ik wil mezelf niet vergelijken met Mathieu van der Poel”, aldus Boonen. “Maar als er één ding is dat ik in ons beiden zie, dan is het onze manier van koersen. Hij gooit al zijn troeven op tafel en is niet bang om als tweede te eindigen. Het is alles of niets, wat meer voldoening geeft.”\n\n“Neem nu mijn laatste Ronde van Vlaanderen. In plaats van proberen te ontsnappen op de Kwaremont, gingen we heel hard rijden op de Muur met nog zo’n 100 kilometer te gaan. Daardoor brak het peloton in stukken en bleven we met een man of vijftien over. Ze dachten dat we nooit voorop zouden blijven, maar het werkte want Gilbert won.”\n\nFoto: AFP\n\nVorig jaar stond Boonen op de Kwaremont, als toeschouwer. “Ik zag hem (Van der Poel, red.) toen proberen terug te komen na zijn crash en zijn snelheid was ongelooflijk. Hij is een geweldige coureur. Hij opent de ogen van mensen omdat hij de zaken anders aanpakt. Het wielrennen is wat ouderwets, zelfs nu nog. Mathieu koerst met een hoge intensiteit en hij is ook een beetje gek. Recent nog toen hij na het veldritseizoen een week ging skiën. En dat terwijl zijn concurrenten aan het koersen waren.”",Tom Boonen ziet een beetje van zichzelf in Mathieu van der Poel: “Hij is niet bang om als tweede te eindigen”,nl
8320,"Wat hebben FC De Kampioenen en Friends gemeen? Beide series zijn jaren na de laatste aflevering nog steeds immens populair en krijgen er nog dagelijks fans bij. En om die fans te plezieren brengt de Amerikaanse serie nu een eigen kookboek uit. Of de recepten in de smaak zullen vallen, is nog maar de vraag.\n\nIn 2004 kwam er na tien jaar een einde aan de reeks ‘Friends’ en dat tot grote spijt van miljoenen fans. Maar Rachel en co. raakten niet in de vergetelheid, integendeel. De afleveringen werden keer op keer opnieuw uitgezonden en de acteurs bleven razend populair. Maar naast het herbekijken van de afleveringen, kunnen fans binnenkort ook aan de slag met de recepten uit de reeks.\n\nIn totaal staan er zeventig recepten in het boek, waaronder de vreselijke trifle die Rachel haar vrienden ooit eens voorschotelde. Maar ook Monica, die in de reeks kok was, doet haar duit in het zakje. En Phoebe? Zij verrast ons met een recept voor havermoutkoekjes.\n\nHet boek ‘Friends: The Official Cookbook’ is momenteel enkel te bestellen op Amazon en kost ongeveer 23 euro.",‘Friends’ brengt kookboek uit met recepten uit de reeks,nl
8321,"De Amerikaanse sport krijgt steeds meer signalen uit de politiek dat professionele competities nog komende zomer kunnen worden hervat. Gouverneurs in Californië, New York en Texas zinspeelden onafhankelijk van elkaar op een herstart van de topcompetities nog deze zomer, nadat de coronacrisis de sportwereld dit voorjaar stillegde. Het gaat met name om basketbal (NBA) en honkbal (NBL). Het American footballseizoen in de NFL zou volgens plan gewoon op 10 september moeten beginnen.\n\n'De staat New York is klaar en bereid om met grote sportclubs samen te werken, wanneer ze geïnteresseerd zijn wedstrijden zonder publiek te spelen', schreef gouverneur Andrew Cuomo op Twitter. 'Als het onze professionele teams lukt dat veilig te organiseren, zijn we bereid ze te ondersteunen.'\n\nDe gouverneur van Californië Gavin Newson zei volgens de krant Washington Post dat de profsport begin juni kon beginnen 'zich vooruit te bewegen', terwijl zijn Texaanse collega Greg Abbot 31 mei als termijn noemde waarna de topcompetities zonder publiek weer verder kunnen. Eerder hadden ook al politici in Florida en Arizona zich op dergelijke wijze uitgesproken.\n\nVoorlopig zijn alle grote competities onderbroken dan wel in afwachting van de start van het seizoen. President Donald Trump heeft al enkele keren aangegeven dat wat hem betreft de sportcompetities in de Verenigde Staten weer mogen beginnen. Plannen over een herstart en mogelijke data hebben organisaties nog niet vrijgegeven.\n\nIntussen vond wel al een aantal sportevenementen plaats in de VS. Zo werd er afgelopen weekend voor het eerst in ruim twee maanden een NASCAR-wedstrijd georganiseerd in Darlington (South Carolina), en werd er in Jacksonville (Florida) een Ultimate Fighting-competitie gehouden.",Amerikaanse gouverneurs geven sportwereld hoop op snelle hervatting,nl
8322,"De ATP gaat bijstand bieden aan zijn spelers die te maken krijgen met psychische problemen tijdens de coronacrisis. Door de uitbraak van het virus ligt het tenniscircuit tot eind juli stil en er wordt zelfs gevreesd dat er het hele jaar niet meer zal worden getennist. “Zeker voor laag geklasseerde tennissers kan de lockdown zorgen voor veel onzekerheid en angst”, aldus de ATP.\n\n“Mentaal sterk zijn is bij tennis net zo belangrijk als fysieke kracht en het zorgen voor de mentale gezondheid van onze spelers en staf is een topprioriteit voor ons”, aldus ATP-voorzitter Andrea Gaudenzi.\n\n“Iedereen heeft zich aangepast aan de quarantaine en heeft minder fysieke activiteiten gehad tijdens de pandemie, maar dit kan een bijzonder nadelig effect hebben op professionele atleten die gewend zijn aan een bepaalde trainingsstructuur en dagelijks spelen.”\n\nDe mentale hulp wordt verzorgd door Sporting Chance, dat door oud-voetballer Tony Adams is opgericht. Ook de medewerkers van de belangenbehartiger in het mannentennis mogen gebruikmaken van de geboden hulp. Daarnaast is de ATP een samenwerking aangegaan met Headspace, gespecialiseerd in mindfulness en meditatie.",ATP gaat tennissers met mentale problemen bijstaan: “Onzekerheid en angst minimaliseren”,nl
8323,"Je kapsel van een gewaagd kleurtje voorzien was de voorbije maanden in lockdown een populaire bezigheid onder beroemdheden én gewone stervelingen. Roze bleek de grootste favoriet tot op heden, nu kiezen jonge beroemdheden blijkbaar voor oranje.\n\nDua Lipa experimenteert er dezer dagen op los met haar haren. Zo kleurde ze haar lokken al rood, roze en ging ze voor twee stroken haar langs haar gezicht in een lichtere kleur, een trend die overgewaaid is uit de jaren negentig.\n\nOok de blonde Elle Fanning kon dat oranje tintje wel smaken tijdens de lockdownperiode. Nochtans waagt zij zich meestal niet zo snel buiten haar comfortzone.\n\nHaar haarstylist CJ Romero zat er waarschijnlijk voor iets achter, want op zijn Instagrampagina deelde hij verschillende foto’s van Kristin Stewarts pittige, korte kapsel met oranje tintje.","Een pittig, oranje kopje? Beroemdheden gaan nieuw haarexperiment aan",nl
8324,"Van Avermaet maakte in de container vooral indruk aan de monkeybars (85 stuks) en op de fiets. De olympisch kampioen beet dan wel zijn tanden stuk op de beste fietstijd van Bart Swings, maar hij verpulverde wel de topchrono van Oliver Naesen in het totaalklassement. Met een eindtijd van 9 minuten en 20 seconden doet Van Avermaet 28 seconden beter dan Naesen. “En toch ben ik over een aantal proeven niet tevreden”, bleef Van Avermaet achteraf kritisch voor zichzelf. “Ik weet niet of het zal volstaan voor de eindzege. Ik vind het wel prestigieus dat ik op dit moment een lijst met zulke topatleten kan aanvoeren.” Het werd een recordaflevering woensdag want even later pakte Hanne Claes ook de eerste plaats bij de vrouwen. De sprintster sloeg in de eerste twee proeven een onoverbrugbare kloof met de rest van de vrouwen en hield nadien prima stand. Claes zette de twaalfde looptijd van alle deelneemsters neer en enkel Dirk Van Tichelt, Greg Van Avermaet en Jonathan Borlée deden beter dan haar 78 monkey bars. 12 minuten en 6 seconden was de knappe eindtijd, 22 seconden beter dan Jolien D’Hoore. Enkel Elise Mertens kan komende dinsdag Claes nog van de zege houden bij de vrouwen.\n\nTussenstand bij de topsporters\n\n1. Greg Van Avermaet: 09:20:30\n\n2. Oliver Naesen: 09:48:40\n\n3 Tim Brys: 09:48:43\n\n4. Dirk Van Tichelt: 10:03:01\n\n5. Victor Campenaerts: 10:05:43\n\n6. Thibau Nys: 10: 11:21\n\n7. Toon Aerts: 10:13:44\n\n8. Simon Mignolet: 10:16:11\n\n9. Jonathan Borlée: 10:30:32\n\n10. Bart Swings: 10:32:03\n\n11. Thomas Briels: 10:54:48\n\n12. Thomas De Gendt: 10:58:88\n\n13. Yves Lampaert: 11:01:49\n\n14. Remco Evenepoel: 11:08:04\n\n15. Kevin Borlée: 11:17:65\n\n16. Arthur Van Doren: 11:20:92\n\n17. Hanne Claes: 12:06:19\n\n18. Jolien D’Hoore: 12:28:82\n\n19. Pieter Timmers: 12:34:68\n\n20. Hans Vanaken: 12:37:45\n\n21. Fanny Lecluyse: 13:42:81\n\n22. Kirsten Flipkens: 13:57:77\n\n23. Kim Mestdagh: 14:27:49\n\n24. Jaouad Achab: 15:07:17\n\n25. Tessa Wullaert: 15:17:57\n\n26. Nina Sterckx: 16:43:55",Recordavond in De container cup: imposante Greg Van Avermaet en Hanne Claes doen gooi naar eindzege,nl
8325,"Belgisch Speler van het Jaar Hans Vanwijn trekt van bekerwinnaar Antwerp Giants naar Dijon. Vanwijn, ex-Leuven Bears en Limburg United, was de voorbije drie seizoenen bij Antwerp Giants aan de slag en won in 2019 en 2020 met de Sinjoren de Beker van België.\n\nHij speelde met de Giants in 2018 en 2019 ook de titelfinale. Hans Vanwijn debuteerde onder coach Eddy Casteels in 2015 bij de Belgian Lions. De 25-jarige en 2m08 grote Limburger was de voorbije campagne in de Euromillions League goed voor een gemiddelde van 13 punten, 7 rebounds en 3 assists. In de Champions League was hij goed voor gemiddeld 10 punten, 5 rebounds en 3 assists.\n\n“Ik kende drie mooie jaren bij Antwerp Giants. De connectie met de fans, ploegmaats en staf was fantastisch en dat leidde de afgelopen campagne naar tweede bekerwinst op een rij en naar de mooie bekroning van Speler van het Jaar (referendum Het Nieuwsblad). Op mijn 25ste is het echter het moment om naar het buitenland te trekken. De Franse Pro A is weer een stap vooruit en Dijon een ambitieuze topclub. Ik kijk uit naar mijn eerste buitenlandse avontuur en wil me als speler dan ook verder ontwikkelen,” aldus Hans Vanwijn.",Belgisch Speler van het Jaar Hans Vanwijn trekt naar Dijon: “Ik wil me als speler verder ontwikkelen”,nl
8326,"Komen er opnieuw een Belgische tenniskampioenschap tennis tussen de toppers, zoals dat enkele decennia geleden vaste prik was? Bij de Belgische tennisfederaties valt te horen dat eraan wordt gedacht. Het zou wel enkel worden georganiseerd als de toppers ook komen. Indien de ATP- en WTA-toernooien in augustus weer zouden worden opgestart, lijkt het weinig waarschijnlijk dat David Goffin, Elise Mertens, Kim Clijsters, Kirsten Flipkens en co. zouden afzakken. Als het internationale circuit blijft stilliggen, stijgt de kans op een BK wel.",Tennisbond denkt aan BK (maar enkel als toppers meedoen),nl
8327,"Celeste Trahan Davis verlaat Castors Braine. De 35-jarige en 1m85 grote Amerikaanse power forward leidde Castors vanaf 2014 naar zeven opeenvolgende titels en won ook viermaal de Beker van België.\n\nZe werd in 2018 ook uitgeroepen tot de eerste MVP van de eerste klasse. Davis trekt naar het Spaanse Valencia van Belgian Cat Jana Raman. Ze is ook bezig met naturalisatie tot Belgische waardoor ze eventueel met de Cats mee kan naar het EK van 2021 (Frankrijk, Spanje/Valencia) en de Olympische Spelen in Tokio in 2021.",Celeste Trahan-Davis (Castors Braine) trekt naar Valencia,nl
8328,"De tenniswereld zit in zwaar weer. Door corona wordt al sinds begin maart niet meer getennist. De European Open in Antwerpen, het enige Belgische ATP-toernooi, trekt samen met andere organisatoren aan de alarmbel en wil een lokale editie organiseren, met enkel tennissers uit de eigen regio. Tennisbond ATP ziet dat echter niet zitten. In de atletiek klinkt hetzelfde geluid. Daar worden regionale evenementen wél aangemoedigd.","Antwerpse European Open wil lokaal gaan, maar tennisbond ATP stribbelt tegen",nl
8329,"Opnieuw een wedstrijd van de World Tour minder! De achtste editie van het Londense fietsfestival London Prudential Ride stond gepland in het weekend van 15-16 augustus en zou bestaan uit een viertal massa-events én wedstrijden voor heren (WorldTour) en dames elite (1.Pro). Maar de Britse overheid heeft besloten het evenement niet te laten doorgaan vanwege corona. Of dit goed nieuws is voor Belgische organisatoren, valt nog af te wachten. Nick Nuyens was met Dwars door het Hageland graag verhuisd naar zaterdag 15 augustus om deel uit te maken van de Pro Series maar heeft tot nu toe geen positief antwoord gekregen van de UCI. Door het wegvallen van London komt er alvast een weekend vrij tussen Milaan Sanremo (8 augustus) en de start van de Tour (29 augustus). Tussenin zou ook het nationaal kampioenschap (22 augustus) gepland zijn maar ook die datum staat onder druk.","Geen London Prudential Ride, goed nieuws voor Belgische organisatoren?",nl
8330,"Eén dag voor de derde verjaardag van de terreuraanslag in Manchester heeft Ariana Grande een ontroerende boodschap voor haar vele fans op haar Instagram Stories geplaatst. In haar tekst benadrukt ze dat het tragische incident nog steeds een grote impact heeft op velen.\n\nVrijdag is het precies drie jaar geleden dat er na het concert van Ariana Grande in Manchester een bom afging in de hal tussen de concertzaal Manchester Arena en het treinstation Manchester Victoria. De Amerikaanse zangeres herdenkt nu, op de vooravond van de derde verjaardag, de tragische gebeurtenis in een ontroerende boodschap op Instagram.\n\n“Ik wil even de tijd nemen om iedereen bij wie deze verjaardag verdriet en zwaarmoedigheid oproept mijn liefde te sturen. Er gaat geen dag voorbij dat dit jou en ons allemaal niet beïnvloedt. Ik zal de hele week en het hele weekend aan jullie denken. Mijn hart, gedachten en gebeden gaan naar jullie uit.”",Ariana Grande herdenkt terreuraanslag in Manchester: “Er gaat geen dag voorbij dat dit ons niet beïnvloedt”,nl
8331,"Strijken de NBA-vedetten straks neer in Disney World in Orlando? Of resideren ze in de casinohotels van Las Vegas? Het zou zomaar kunnen. De meest prestigieuze basketbalcompetitie ter wereld ligt al twee maanden stil, maar de druk om weer op te starten neemt toe. De cijfers achter de argumenten.",Druk om NBA opnieuw op te starten neemt toe: dan maar dunken in Disney World of het casino,nl
8332,"Het was zijn allereerste grandslamtoernooi – met een gelukje, want hij verloor in de kwalificaties, maar werd opgevist als lucky loser. Geld om een coach of een hotel te betalen had hij niet. En noodgedwongen zakte hij elke dag met de metro naar Wimbledon af. Toch schakelt de onbekende Belg Dick Norman (49) in de zomer van 1995 drie ex-winnaars uit op het gras van Londen. Cash, Edberg, Woodbridge. De wereld kijkt de ogen uit: wie is die lange slungel? Terug naar de wonderweek van Big Dick.",In 1995 beleefde ‘Big Dick’ Norman zijn wonderweek op Wimbledon: “Ik had nog nooit zoveel geld bij mekaar gezien”,nl
8333,"Er vindt dit jaar geen wielerronde van Turkije plaats. De organisatie bevestigde dat de rittenkoers wordt geannuleerd vanwege de coronacrisis.\n\nDe Ronde van Turkije hoorde de voorbije jaren tot de WorldTour maar zakte dit jaar een niveau naar de UCI ProSeries.\n\nHet evenement stond aanvankelijk van 12 tot 19 april geprogrammeerd. Daarna mikte men op een nieuwe datum in het najaar, maar ook dat gaat dus niet door.\n\nVorig jaar stak de Oostenrijker Felix Grossschartner (BORA-hansgroha) de eindzege op zak in Turkije. Remco Evenepoel (Deceuninck-Quick.Step) was de eerste Belg op de vierde plaats. Thimo Willems (Sport Vlaanderen) won de bergtrui.",Ook Ronde van Turkije gaat dit jaar niet door,nl
8334,"Kroonprinses Elisabeth (18) studeert over drie dagen af aan haar middelbare school uit Wales. Na de zomervakantie gaat ze studeren aan de Koninklijke Militaire School in Brussel. Het is het officiële begin van haar opleiding tot koningin, want in haar toekomstige rol wordt ze opperbevelhebber van het leger. Elisabeth bereidt zich nu al voor op de fysieke toelatingsproeven, door onder meer te joggen.",Prinses Elisabeth begint opleiding tot koningin en dat betekent fysieke proeven en omgaan met wapens,nl
8335,"Basketbal Belgium en de Pro League werken aan een nieuw format van de Beker van België en willen dit evenement dus een zeg maar facelift geven.\n\nZestien ploegen, tien uit de EuroMillions League en zes uit de lagere divisies, zouden worden ondergebracht in vier poules van vier. De vier poulewinnaars werken de halve finales af. De finale van de Beker van België zal doorgaan op 21 maart 2021. Sinds 2015 wordt de bekerapotheose succesvol en met 6.000 toeschouwers in Vorst Nationaal afgewerkt. Antwerp Giants won de jongste twee edities.",Nieuw format voor basketbalbeker in de maak,nl
8336,"Zondag komt het eerste deel van de ESPN-documentaire LANCE op de buis in de Verenigde Staten. Daarin haalt ‘The Boss’ nogal stevig uit naar ex-ploegmaat Floyd Landis.\n\nArmstrong en Landis kunnen al lang niet meer door dezelfde deur. De rechtszaak tussen beide heren sleepte bijna tien jaar aan. Landis won de Tour de France in 2006, maar moest die titel meteen weer afgeven omdat een abnormale testosteronwaarde was vastgesteld. Hij ontkende jarenlang dat hij toen doping had gebruikt, maar in het proces rond Armstrong ging ook hij in 2011 over tot bekentenissen.\n\nLandis deed in dat proces een boekje open over de gesystematiseerde doping in de US Postal-ploeg van Johan Bruyneel. Landis klaagde meteen ook Armstrong aan voor het bedriegen van de Amerikaanse regering en het misbruiken van belastinggeld. De federale overheid sprong in als mede-eiser en in april 2018 werd de zaak beslecht: Landis kreeg uiteindelijk 1,1 miljoen dollar, zijn deel van de in totaal 5 miljoen dollar die Armstrong aan zijn voormalige teamgenoot en de regering moest betalen.\n\nFoto: AP\n\n“Stuk stront”\n\nDe intussen 44-jarige Amerikaan moest het dan ook ontgelden in de documentaire die binnen enkele dagen uitgezonden wordt. “Het kon allemaal erger voor mij”, zegt Armstrong op een bepaald moment. “Ik kon ook Floyd Landis zijn en elke dag wakker worden als een stuk stront. Dat is wat ik weet. Ik denk dat niet, ik weet dat.”\n\nEen stevige uithaal, maar Landis bleef er in een reactie bij ESPN vrij kalm onder. “Ik heb best wel wat empathie voor Lance omdat ik ook publiekelijk vernederd werd en weet hoeveel pijn dat doet”, klonk het. “Je wil altijd iemand de schuld geven en soms is het gemakkelijker om de voor de hand liggende persoon de schuld te geven. Hij mag bij beschuldigen want zonder mij was alles misschien nog steeds een groot geheim. Ik kon gewoon niet meer liegen. Daarover is hij uiteraard niet gelukkig. Maar ik hoop dat hij rust vindt in zijn leven. Ik haat hem niet. Ik wist niet eens of iemand mij ging geloven. Ik wist wel dat als je tegen iemand vecht van zijn kaliber, dat je alles in de strijd moet gooien.”\n\nThe inspiring rise and dramatic fall from grace.@30for30's 'LANCE' is coming May 25th on ESPN Player 📺 pic.twitter.com/iCF7AQmN3o — ESPN Player (@espnplayer) May 14, 2020\n\nLandis wijst ook op het feit dat de interviews voor de docu enkele jaren geleden werden opgenomen. “Ik hoop dat Lance intussen veranderd is”, aldus de Amerikaan. “Ik begrijp niet waarom mensen niet verder kunnen gaan met hun leven. Weet je, toen ik bij US Postal ging rijden, hadden ze al drie keer de Tour gewonnen met hem. Hij was een gigantische ster, wat het voor hem makkelijk maakte om de andere jongens te controleren. Hij was de baas, een tough motherf*cker. De rest was dat niet.”\n\nHet was uiteindelijk Landis die de Texaan op de knieën kreeg. Maar gelukkig werd hij daar niet van. “We zijn al verschillende jaren verder, maar ik weet nog altijd niet hoe ik me daarbij moet voelen. Het was een zeer traumatische ervaring voor mij. Die publieke vernedering kwam hard aan. Op die manier ben ik een van de weinigen die zichzelf in de plaats van Lance kan zetten. Ik weet wat hij heeft doorgemaakt. We hebben allemaal onze tekortkomingen en die van hem werden gigantisch uitvergroot. Maar aan de andere kant was hij uniek en de beste renner waarmee ik ooit koerste. En het is ook meer dan één bad guy die de rest aanzette tot het nemen van doping. Het is veel ingewikkelder dan dat. Lance wist niet meteen waar hij aan begon, vrees ik.”","Lance Armstrong noemt zijn rivaal Floyd Landis een “stuk stront”, maar die reageert opvallend rustig: “Ik weet wat hij heeft doorgemaakt”",nl
8337,"19 mei 2018 zaten miljoenen kijkers van over de hele wereld aan hun scherm gekluisterd om getuige te zijn van hét sprookjeshuwelijk van de eeuw. Meghan Markle en prins Harry zijn intussen twee jaar getrouwd, hebben een zoontje gekregen, maar verlieten ook Groot-Brittannië. Het Nieuwsblad zet even op een rijtje hoe hun huwelijk er tot nog toe uitzag.\n\nDe Britse prins Harry gaf op 19 mei 2018 zijn jawoord aan de Amerikaanse Meghan Markle, een gescheiden, biraciale actrice. Net geen jaar later - op 6 mei 2019 - zag baby Archie het levenslicht.\n\nDe wereld lag aan hun voeten, maar al snel verschenen donkere wolken aan de hemel. Er kwam kritiek op Meghan en het koppel werd voortdurend geplaagd door media en paparazzi.\n\nDe prins wilde zijn echtgenote beschermen en nam daarom een moeilijke beslissing: Groot-Brittannië verlaten en zijn koninklijke taken opgeven. Hun lederen huwelijk vieren ze nu samen met hun zoontje in Californië.\n\nbekijk ook\n\nMeghan Markle door vriend en vijand afgekraakt in documentaire, maar fans springen in de bres: “Jaloezie”\n\nDit was het huwelijk van prins Harry en Meghan Markle",Meghan Markle en prins Harry vieren lederen bruiloft: zo ziet hun leven eruit na het sprookjesachtige jawoord,nl
8338,"Slecht nieuws voor de European Open in Antwerpen, het ATP-toernooi dat in oktober voor de vijfde keer plaatsvindt. “BNP Paribas, dat stopte met sponsoring bij Anderlecht, trekt er ook bij ons de stekker uit”, zegt Ilse Van Parys van de organisatie. “Het is een belangrijke partner en in deze onzekere periode is het niet evident om een nieuwe sponsor te strikken. Wij hopen nu in eerste instantie op steun van de overheid (Flanders Events) en zijn blij dat de andere sponsors trouw blijven. Half juni hopen we duidelijkheid te hebben of ons toernooi kan doorgaan.”",ATP-toernooi European Open in Antwerpen verliest met BNP Paribas Fortis belangrijke sponsor,nl
8339,"De schoenen waar voormalig topbasketballer Michael Jordan in 1985 in de NBA op speelde, hebben op een veiling liefst 560.000 dollar opgeleverd, ruim 500.000 euro. Het bieden bij Sotheby’s liep zondag af. Het bedrag, een absoluut record voor basketschoenen, overtreft ruim de verwachtingen. Er was uitgegaan van een opbrengst tussen de 100.000 en 150.000 dollar.\n\nDe gesigneerde sneakers, de Nike Air Jordan 1, werden alleen maar meer waard nu ESPN en Netflix een veelgeroemde docuserie over de legendarische basketballer van de Chicago Bulls uitzenden. The Last Dance gaat over het laatste succesjaar van Jordan bij de Bulls waarmee hij voor de zesde keer de titel in de Amerikaanse profcompetitie NBA veroverde. De inmiddels 57-jarige Jordan geeft in de serie toelichting bij het vele unieke beeldmateriaal.\n\nDe nu geveilde schoenen in maat 48 en in de kleuren van de Bulls (rood, wit en zwart) waren speciaal voor Jordan gemaakt. Er kon een week op worden geboden.\n\nFoto: AP",Iconische schoenen van basketlegende Michael Jordan leveren recordbedrag op,nl
8340,"In ons land wordt met de Heistse Pijl pas op 1 augustus de eerste wielerwedstrijd sinds de coronacrisis begon gereden, maar elders in Europa zijn ze alweer beginnen koersen. In het grootste geheim organiseerde men namelijk een wedstrijd in Noorwegen.\n\nDoor de uitbraak van het coronavirus werd er sinds Parijs-Nice niet meer gekoerst in Europa. Intussen legde de UCI een nieuwe wielerkalender op tafel, met onder anderen de Tour de France die start op 29 augustus en de Ronde van Vlaanderen op 18 oktober. Intussen werd ook de nationale kalender bekendgemaakt. De Heylen Vastgoed Heistse Pijl opent op zaterdag 1 augustus de bedrijvigheid met een wedstrijd waarin enkel Belgische renners aan de start mogen staan.\n\nMaar woensdag werd er in Noorwegen een koers gereden: de eerste van drie ritten van de Klatrekongen Fuel of Norway. Het was een individuele klimtijdrit van 4,1 kilometer en werd gewonnen door het Noorse talent Andreas Leknessund. De toekomstige renner van Tean Sunweb was 21 seconden sneller dan Tobias Foss (Jumbo-Visma) en 34 seconden sneller dan Adne Holter (Joker Fuel of Norway). Carl Frederik Hagen van Lotto-Soudal werd op 39 seconden vijfde, voor Edvald Boasson Hagen (NTT Pro Cycling).\n\nWe horen u al denken: “En ik wist van niets!?” Wel, dat is niet onlogisch. De wedstrijd werd in het grootste geheim georganiseerd door Team INEOS-directeur Gabriel Rasch en Ronde van Noorwegen-baas Birger Hungerholdt.\n\n“De reden om dit alles geheim te houden, is om zo weinig mogelijk mensen in de situatie te brengen waarin we vandaag zitten”, aldus Hungerholdt. “We houden de wedstrijden daarom ‘gesloten’ zodat we het op een goeie en veilige manier kunnen doen.”\n\n“Het was lastiger dan ik had verwacht. Het was echt zwaar”, zei winnaar van de dag Leknessund aan TV2, dat de wedstrijd live uitzond. “Ik vertrok op een snel tempo in de hoop dat ik het vol kon houden. Ik wilde echt hard gaan. Ik had me goed voorbereid de laatste dagen, dus ik was gemotiveerd.”\n\nDonderdag staat de tweede rit op het programma, maar ook die vindt op een geheime locatie plaats.",Eerste Europese koers sinds coronacrisis werd in het grootste geheim gereden: “Het was lastiger dan ik had verwacht”,nl
8341,"Dit had het seizoen van de definitieve doorbraak moeten worden voor Greet Minnen (22). “Corona beslist er voorlopig anders over”, zucht Greet Minnen diep. “Ik hoop dat we in augustus opnieuw toernooien kunnen spelen.”",De coronacrisis hakt er stevig op in bij tennisster Greet Minnen: “Ik loop minstens 100.000 euro mis”,nl
8342,"De Pro Basketball League heeft op een voorzittersvergadering de contouren vastgelegd van het seizoen 2020-2021 van de EuroMillions League. Centraal in het geheel staat de veiligheid van alle stakeholders en een competitie met een afdoende voorbereidingsperiode die voor de fans in optimale omstandigheden georganiseerd kan worden.\n\nIn wat mogelijks een overgangsjaar wordt naar een BeNeLeague, hebben de clubs besloten om vast te houden aan de formule die vorig seizoen werd geïntroduceerd. Als startdatum wordt 3 oktober 2020 vooropgesteld, maar tot 7 november kan er begonnen worden met behoud van dezelfde modaliteiten, moest blijken dat een later begin zich opdringt.\n\nHet reguliere EuroMillions Basketball League seizoen zal dus opnieuw afgewerkt worden in 2 competitierondes. De eerste ronde wordt gespeeld in 2 poules, waarbij de ploegen ingedeeld worden op basis van het eindklassement van het seizoen 2019-2020. Poule A herbergt clubs 1-3-5-7-9 (Oostende-Antwerp Giants, Charleroi-Mechelen en Brussels), terwijl in poule B clubs 2-4-6-8-10 (Bergen-Limburg United-Okapi Aalstar-Luik-Leuven Bears) het tegen elkaar opnemen.\n\nBinnen een poule bekampt elke club elkaar één keer uit en thuis. In de tweede competitieronde nemen alle clubs het één keer tegen elkaar op uit en thuis. Punten uit de eerste competitieronde worden behouden bij het begin van de tweede ronde. De play offs vatten aan op 19 mei 2021 en eindigen op vraag van FIBA ten laatste op 15 juni 2021. Deze worden gespeeld met 8 clubs waarbij de kwartfinales, halve finales en finale respectievelijk in een best of 3, best of 3 en best of 5 format afgewerkt zullen worden.\n\n“Door terug te grijpen naar dezelfde formule, komen we met een gekend concept dat ons overigens nog flexibiliteit geeft om in te spelen op onvoorziene omstandigheden, moest dat nodig blijken”, stelt general manager Wim Van de Keere. “Bovendien zijn op die manier alle data van de wedstrijden aan het begin van het seizoen gekend, hetgeen naar planning voor clubs, fans, partners en media een belangrijk gegeven is.”\n\nWat de Beker van België betreft, wordt momenteel in samenspraak met Basketball Belgium bekeken of er kan geëvolueerd worden naar een pouleformat met een mix van clubs uit de EuroMillions Basketall League en Top Division Men. De finale van de Beker van België zal doorgaan op 21 maart 2021, het Orange All Star Game wordt gepland op 10 april 2021. Voor de Belgian Basketball Awards moet 15 mei 2021 vrijgehouden worden in de agenda’s.\n\nEuropese tickets\n\nTwee clubs zijn zeker van deelname aan de Basketball Champions League. Filou Oostende is automatisch gekwalificeerd voor het reguliere seizoen terwijl Belfius Mons-Hainaut deelname aan dat reguliere seizoen moet veiligstellen door de qualification round te overleven. Voor Telenet Antwerp Giants wordt één van de 4 wildcards aangevraagd die jaarlijks door de BCL worden uitgereikt.\n\nNiet achter gesloten deuren\n\nHet kunnen ontvangen van een zo groot mogelijk aantal fans op de wedstrijden is van primordiaal belang. “Onze clubs drukken unaniem de wens uit om niet voor gesloten deuren te spelen, aangezien dit financieel niet houdbaar is”, stelt PBL-voorzitter Arthur Goethals. “De gezondheid van alle belanghebbenden staat natuurlijk voorop. We houden er rekening mee dat er mogelijks nog beperkingen zullen zijn, maar het toelaten van 2000 toeschouwers lijkt een minimum. Na het ingekort seizoen 19-20 zou het alvast een goede zaak zijn moesten er aan de fans meer wedstrijden aangeboden kunnen worden door te evolueren naar een pouleformat voor de Beker van België.”\n\nDe toegang tot het streamingplatform embltv blijft gratis voor het seizoen 2020-2021. Na een eerste seizoen, wordt bekeken om de kwaliteit van de streams te verhogen door stabielere beeldkwaliteit en connecties te voorzien en eventueel commentaar aan de wedstrijden toe te voegen. Daarnaast wil de league verder blijven focussen op de productie van highlights en korte digitale content op social media.\n\n“We gaan het laatste seizoen in van onze deal met onze private mediapartners Proximus, Telenet en VOO en publieke zenders VRT en RTBF. De introductie van de tv-wedstrijden op vrijdagavond vorig seizoen rendeerde en die lijn willen we doortrekken. Digital wint ongetwijfeld aan belang en moet verder ontwikkeld worden, maar we willen toch ook blijven focussen op de productie van een kwaliteitsvol tv-product”, vervolgt Wim Van de Keere. “Ook de zondagnamiddag op Sporza en de visibiliteit voor onze sport op de publieke zenders blijft een cruciale as in onze mediastrategie.”\n\nBeneLeague 2021-2022\n\nDoor de coronaproblematiek moest de focus even verlegd worden, maar de EuroMillions League en haar clubs blijven vastbesloten om naar een definitief groen licht voor de BeNeLeague te evolueren in het laatste kwartaal van 2020. Werkgroepen gaan aan de slag met als opdracht de belangrijkste aspecten van de samenwerking verder uit te werken op sportief, commercieel en financieel vlak. Ook op het vlak van reglementen, zoals licentievoorwaarden, zullen de competities naar elkaar toe moeten groeien en tenslotte moet er een performant governance model komen inclusief operationele werking.\n\nVoorzitter Arthur Goethals vult aan: “De lichte vertraging die we opgelopen zijn, zal ons niet weerhouden om het werk samen met de clubs op een fundamenteel correcte manier aan te pakken zodat alle partijen een heel duidelijk zicht hebben op het project dat we de komende jaren samen vorm willen geven. Met Hypercube beschikken we over een externe partner die ervaring heeft in dergelijke trajecten en beide leagues perfect kan begeleiden.”\n\nDe vergadering gaf unaniem groen licht aan voorzitter Arthur Goethals om met zijn management team (samengesteld uit vertegenwoordigers van Bergen, Brussel en Limburg en general manager Wim Van de Keere) het cruciale jaar dat wordt ingegaan verder te begeleiden en de opvolging voor te bereiden. Arthur Goethals, voorzitter PBL: “Solidariteit en flexibiliteit bij alle stakeholders zal volgend seizoen van primordiaal belang worden. Topsport is een complex geheel van veel belanghebbende partijen, van clubs, spelers en fans over partners en media tot dienstverleners in communicatie en catering toe. Wij konden in de moeilijke afgelopen periode rekenen op veel begrip en solidariteit bij veel stakeholders en zijn hen daar dankbaar voor. Ook in de toekomst zal er begrip en vooral een grote zin voor realisme nodig zijn bij alle partijen om de heropstart te begeleiden en onze geliefde sport weer te doen bloeien. Terwijl de definitieve beslissing rond de heropstart bij de overheid blijft, zijn we van mening dat we vandaag met onze clubs een eerste stap in dit proces gezet hebben. Ik wens de clubs dan ook te bedanken voor het vertrouwen en kijk ernaar uit het werk verder te zetten.”\n\nLEES OOK. Waarom beginnen met halve speelronde een slechte formule is!",EuroMillions League basketbal wil op 3 oktober met zelfde competitieformat herbeginnen,nl
8343,"Het Amerikaanse topmodel Kaia Gerber heeft van deze vreemde tijden gebruikgemaakt om een kleine metamorfose te ondergaan. Ze nam afscheid van haar donkerbruine lokken en heeft nu een overwegend blonde bob.\n\nDe 18-jarige Kaia Gerber koos niet resoluut voor blond, maar wel voor heel veel blonde highlights tussen haar natuurlijke bruine lokken. Op een eerste foto staat de dochter van Cindy Crawford in haar bikini om haar kapsel te tonen, al valt er ook nog iets anders op… Het model zit met haar linkerarm in het gips. Ze had naar eigen zeggen een klein ongelukje en is oké, maar blijft vaag over wat er precies is gebeurd.\n\nOp een tweede foto toont ze haar coupe soleil vanuit het zwembad, waarin ze met zonnebril op haar neus en gebroken arm een boek leest op haar tablet. Gerber is een van de vele beroemdheden die met een nieuwe look experimenteerde in coronatijden. Bekijk hier een uitgebreide lijst van alle DIY-kapselprojecten.",Van bruin naar blond: ook topmodel Kaia Gerber ging naar de kapper,nl
8344,"De Franse krant L’Equipe heeft een lijst gepubliceerd met de best betaalde wielrenners in het peloton. Drievoudig wereldkampioen Peter Sagan staat op één met een jaarloon van circa 5 miljoen euro, gevolgd door Chris Froome. Bij de Belgen komt Greg Van Avermaet als eerste in het lijstje voor: hij mag jaarlijks zo’n 1,6 miljoen euro bijschrijven op zijn bankrekening.\n\nSagan gaat het trio van Ineos Froome-Thomas-Bernal vooraf met zijn 5 miljoen euro. Ook Fabio Aru (Team UAE Emirates) staat nog bij de top 5 van de grootverdieners. In de rest van de top 20 valt op dat vooral de klassementsrenners goed vertegenwoordigd zijn.\n\nGreg Van Avermaet is de eerste Belg in het lijstje van L’Equipe. Door de moeilijke financiële situatie bij zijn hoofdsponsor CCC, krijgt Van Avermaet intussen wel slechts helft van zijn loon uitbetaald. Ook bij andere renners is dit door de coronacrisis het geval.\n\nDe top 20 van best betaalde renners:\n\n1. Peter Sagan (Bora-hansgrohe) €5m\n\n2. Chris Froome (Team Ineos) €4.5m\n\n3. Geraint Thomas (Team Ineos) €3.5m\n\n4. Egan Bernal (Team Ineos) €2.7m\n\n5. Fabio Aru (UAE Team Emirates) €2.6m\n\n6. Michal Kwiatkowski (Team Ineos) €2.5m\n\n7. Julian Alaphilippe (Deceuninck - Quick-Step) €2.3m\n\n8. Alejandro Valverde (Movistar) €2.2m\n\n9. Vincenzo Nibali (Trek-Segafredo) €2.1m\n\n10. Richard Carapaz (Team Ineos) €2.1m\n\n11. Thibaut Pinot (Groupama FDJ) €2m\n\n12. Primoz Roglic (Jumbo-Visma) €2m\n\n13. Nairo Quintana (Arkéa Samsic) €1.9m\n\n14. Elia Viviani (Cofidis) €1.9m\n\n15. Tom Dumoulin (Jumbo-Visma) €1.8m\n\n16. Fernando Gaviria (UAE Team Emirates) €1.8m\n\n17. Romain Bardet (AG2RLa Mondiale) €1.7m\n\n18. Greg Van Avermaet (CCC Team) €1.6m\n\n19. Miguel Angel Lopez (Astana) €1.5m\n\n20. Simon Yates (Mitchelton Scott) €1.5m","De miljonairs van het peloton: Peter Sagan geeft iedereen het nakijken, best betaalde Belg vinden we op nummer 18",nl
8345,"Er zullen in het najaar voor het eerst sinds 2002 Britse tenniskampioenschappen plaatsvinden. De Britse Tennisfederatie (LTA) wil het evenement tijdens de herfst indoor organiseren, zo bericht de BBC.\n\n“De beste mannen, vrouwen, junioren en rolstoelatleten zullen op een vastgelegd moment dit jaar samenkomen”, luidt het.\n\nDe Britse tenniskampioenschappen werden voor het laatst gehouden in 2002, met Anne Keothavong en Alex Bogdanovic als laureaten. Daarna verdween het toernooi van de kalender uit gebrek aan interesse. Door de coronacrisis ligt het officiële ATP- en WTA-circuit nog zeker tot begin augustus stil. Daardoor wordt gezocht naar alternatieven en kunnen toernooien als de Britse kampioenschappen hopen op een comeback.\n\nVoormalig nummer 1 van de wereld Andy Murray, vandaag 129e op de ranking, botst mogelijk op twee spelers uit de top 50: Dan Evans (ATP 28) en Kyle Edmund (ATP 44). Bij de vrouwen kan er een duel tussen Johanna Konta (WTA 14) en Heather Watson (WTA 50) komen.",Na achttien jaar opnieuw een Brits kampioenschap tennis,nl
8346,"Het intussen al 21 jaar geleden dat Brad Pitt (56) en Jennifer Aniston (51)zich verloofden en vijftien jaar geleden dat hun huwelijk op de klippen liep. Toch draagt de ‘Friends’-actrice nog steeds de verlovingsring die hij haar schonk… Dat hebben Amerikaanse persfotografen opgemerkt.\n\nFlashback naar de SAG Awards, eerder dit jaar. Toen was er veel te doen rond de aanwezigheid van zowel Brad Pitt als Jennifer Aniston, vooral omdat ze backstage een intiem momentje beleefden. Velen meenden zelfs een amoureuze vlam te detecteren, maar ingewijden zegden dat de twee het de dag van vandaag gewoon weer goed met elkaar kunnen vinden.\n\n“Jennifer was blij voor Brad dat ook hij een award won. Ze hebben elkaar gefeliciteerd en dat was het”, klonk het toen in People. “Het was een emotionele avond. Ze zijn nog vrienden en zijn gelukkig voor elkaar. Ze willen alleen het beste voor elkaar. Jen is blij dat ze Brad weer in haar leven heeft, maar het is niet meer dan dat.”\n\nNu krijgen fans echter weer hoop op een liefdesreünie. De reden? Blijkbaar droeg Aniston op het evenement een ring en niet zomaar een exemplaar. Het ging om de verlovingsring ter waarde van 462.000 euro, die Brad Pitt in 1999 zelf liet ontwerpen om het sieraad af te stemmen op een eerder geschonken paar oorbellen. De geruchten dat de twee intussen toch meer zijn dan just friends worden weer een pak hardnekkiger.\n\nBrad Pitt en Jennifer Aniston worden momenteel niet romantisch aan anderen gelinkt. De twee houden hun privéleven sinds hun scheiding van respectievelijk Angelina Jolie en Justin Theroux uit de schijnwerpers.",Jennifer Aniston draagt nog steeds haar verlovingsring van Brad Pitt,nl
8347,"Chris Paul, de spelverdeler van Oklahoma Thunder en voorzitter van de spelersvakbond in de NBA, heeft vrijdag bij de Amerikaanse sportzender ESPN laten weten dat de spelers in de NBA graag snel opnieuw zouden spelen. “We missen de wedstrijden”, verklaarde Paul.\n\nDe NBA ligt stil sinds 11 maart toen de Fransman Rudy Gobert (Utah Jazz) als eerste speler positief testte.\n\n“Er zal nog veel gediscussieerd moeten worden en er zullen moeilijke beslissingen genomen moeten worden, maar wij als spelers willen spelen”, was Paul duidelijk. “Dat geldt, denk ik, voor alle NBA-spelers. Natuurlijk moet dat wel gebeuren in een veilige omgeving.”\n\nDe 35-jarige Paul kende een sterk seizoen met gemiddeld 17,7 punten, 6,8 assists en 4,9 rebounds per wedstrijd. Oklahoma Thunder stond bij de stopzetting van de NBA op een knappe vijfde plaats in de Western Conference. (belga)",Voorzitter van spelersvakbond NBA ijvert voor een snelle herneming van de competitie,nl
8348,"In de derde aflevering van onze Giro-quiz gaan we op zoek naar wat Italië zo typeert: schoonheid. Volgende tien renners deden en doen heel wat vrouwenhoofden draaien en laten Belgische mannen jaloers watertandend achter. Wie zoeken wij? U krijgt enkel de beschrijving, de foto krijgt u pas later te zien.\n\nAl meteen een moeilijke. Deze van thuis uit gefortuneerde playboy reed jarenlang voor Carrera en won in zijn carrière één keer de Ronde van Italië. Was ook wereldkampioen bji de juniores. Wie zoeken wij?\n\nOok al is hij gestopt, hij doet nog altijd menig vrouwenhart sneller kloppen. Geliefd in België door zijn jarenlange maar faire strijd met Tom Boonen en Fabian Cancellara. Won in zijn carrière onder andere Milaan-Sanremo. Wie zoeken wij?\n\nWeggevertje! We zoeken de misschien wel meest succesvolle Italiaanse wielrenner ooit die ook naast de fiets voor ophef zorgde door zijn buitenechtelijke relatie met de eveneens gehuwde Giulia Locatelli, de Witte Dame. Wie zoeken wij?\n\nMet zijn getaand gelaat, donkerbruine ogen en sluikhaar konden weinigen hem weerstaan. Maar vooral ook een steengoed renner die opviel met zijn aanvalslust. Stond in de jaren negentig drie keer op het podium van de Tour, won er twee keer de bolletjestrui en drie etappes. Wie zoeken we?\n\nDe Dolfijn van Bibioni, meer zeggen we niet. Wie zoeken we?\n\nEen echte heer die helaas vorig jaar overleed nadat hij onwel werd tijdens een zwempartij. Dwong ontzag en respect af met zijn rijzige gestalte en, niet onbelangrijk, won de drie grote rondes. Wie zoeken we?\n\nDe grootste entertainer die het Italiaanse peloton ooit kende. Deinsde er niet voor terug om in een vleeskleurig tijdritpak aan de start te verschijnen. Sprintte een imposant palmares bij elkaar, waaronder één wereldtitel. Wie zoeken we?\n\nDe Killer van Spoltore, groot liefhebber van kunst, architectuur en doping. Met winst in Ronde van Lombardije, Luik-Bastenaken-Luik, Amstel Gold Race en Waalse Pijl kent u meteen zijn profiel. Wie zoeken we?\n\nEén van de meest veelzijdige renners van het peloton. Won in de jaren negentig zowel Ronde van Vlaanderen als Luik-Bastenaken-Luik maar is hier vooral gekend omwille van zijn duel met Frank Vandenbroucke op La Redoute. Wie zoeken we?\n\nRijzige figuur die afgelopen winter nog de show stal als eregast op de uitreiking van onze Flandrien. Eén van de voorgangers van Victor Campenaerts als werelduurrecordhouder. Wie zoeken we?",GIROQUIZ! Bella Italia maar kent u deze vrouwenmagneten ook zonder een foto?,nl
8349,"Tennisspeler Nick Kyrgios neemt in normale omstandigheden al geen blad voor de mond. Giet zes glazen rode wijn in de 25-jarige Australiër en je krijgt lichtjes gênante taferelen. Een Instagram live-gesprek met collega Andy Murray voor het oog van de hele wereld is op zo’n moment allicht niet het beste plan.\n\n“Andy Murray en Nick Kyrgios gaan deze namiddag live op Instagram, dit is een conversatie die je niet wil missen.” Met die tweet kondigde de ATP zaterdag een Instagram live chat aan tussen drievoudig grandslam-winnaar Andy Murray en Nick Kyrgios, de bad boy van het tennis.\n\nAllicht zal de internationale tennisfederatie ondertussen iets minder enthousiast zijn over wat zich een kwartier lang afspeelde op de Instagram-pagina van Murray. Nick Kyrgios had immers al stevig aan de rode wijn gezeten vooraleer hij tegen de schenen begon te schoppen van zowat de halve tenniswereld. Gentleman Andy Murray wist zich ondertussen geen houding te geven.\n\nEen kleine greep uit het dronken gelal van Kyrgios:\n\n“We geven niks om Nadal, Djokovic en Federer man. We houden van jou. Het gewone volk houdt van jou. Ik heb het je vaak gezegd. Ik vind jou beter dan Djokovic. Als ik serveer speelt Djokovic gewoon maar trefbal, terwijl jij echt probeert om een winner te slaan. Hij deed maar wat, jij zat er telkens weer bovenop.”\n\n“Iemand als Dominic Thiem… ik probeer goede vibes te krijgen door een nieuwe cocktail uit te proberen.. hij kijkt liever naar verf dat aan het drogen is.”\n\n“Laten we eerlijk zijn: Stefanos Tsitsipas en Alexander Zverev haten elkaar, maar op de Laver Cup zijn ze plots beste maatjes… Schei uit.”\n\nToen een ongemakkelijke Murray informeerde hoeveel glazen wijn Kyrgios al binnen had gegoten, repliceerde hij met “ongeveer evenveel als jij mij ooit games liet pakken op Wimbledon, een stuk of zes”. Na een kwartiertje kwam de verlossing voor Murray. “Ik ga afronden. Ik heb me nog goed gedragen. Eén ding wil je nog een keer zeggen: jij bent beter dan de grote drie.”\n\nKyrgios Foto: Photo News",Dronken Kyrgios haalt halve tenniswereld onderuit in Instagram live met Murray,nl
8350,"Toen prins Harry en Meghan Markle nog in Engeland woonden, deden ze dat in Frogmore Cottage op het domein van Windsor. Hun renovatie van de woonst kostte enkele miljoenen en het koppel beloofde dat bedrag terug te betalen toen ze hun rol in de koninklijke familie neerlegden. Nu is het zover.\n\nZo’n 2,8 miljoen euro spendeerden Harry en Meghan aan het opknappen van Frogmore Cottage. Naar die residentie vlakbij Windsor Castle verhuisden ze in maart 2019, enkele weken voor de geboorte van Archie in mei. Enkel aanpassingen en het meubilair betaalden ze uit eigen zak, maar de rest van het enorme bedrag kwam uit de Sovereign Grant, het geld dat de Britten jaarlijks betalen aan het koningshuis.\n\nToen Harry en Meghan begin dit jaar aankondigden niet langer meer ‘senior royals’ te willen zijn, beloofden ze in een adem om dat bedrag terug te betalen. Hoewel het koppel nu in Los Angeles woont, zouden ze de woonst In Engeland wel willen houden als uitvalsbasis voor als ze in het land zijn.\n\nVolgens de Mail in Sunday zijn de afbetalingen al begonnen. “Het is in alle stilte geregeld dat ze nu huur moeten betalen”, klinkt het in de krant. De som die ze neertellen zou een stuk hoger zijn dan de marktconforme prijs. Op die manier betalen ze dus naar verluidt beetje bij beetje de renovatiekosten terug.",Prins Harry en Meghan Markle gestart met terugbetalen van peperdure renovatie aan huis,nl
8351,"Het werd woensdagavond een recordaflevering in De container cup want zowel bij de mannen als bij de vrouwen werd de scherpste eindtijd verbeterd. En met geen klein beetje. Wielrenner Greg Van Avermaet gaat de laatste week in als de nieuwe leider, sprintster Hanne Claes is nieuwe primus bij de vrouwen.\n\nGreg Van Avermaet is de enige olympische kampioen die deelneemt aan De container cup en de 35-jarige coureur van Team CCC maakte zijn reputatie van competitiebeest ook binnen de muren van de container helemaal waar. Het begon al met een vijfde looptijd (1.500 meter in 4 minuten en 43 seconden) en de tweede strafste prestatie aan de monkeybars (85 stuks). Met gemiddelde prestaties in het roeien, golf en schieten mocht Van Avermaet als virtuele leider aan de twee laatste proeven beginnen. Met “slechts” 60 kilogram aan de benchpress verloor Van Avermaet wat van zijn pluimen ten opzichte van eerste achtervolger Oliver Naesen, maar in de finale fietsproef bewees de Hammenaar waarom hij “Gouden Greg” is.\n\nVan Avermaet sprintte naar een tweede plaats op de drie kilometer. De beste fietstijd blijft zo in handen van schaatser Bart Swings, maar Van Avermaet verpulverde wel de topchrono van Oliver Naesen in het eindklassement. Met een eindtijd van 9 minuten en 20 seconden doet de olympisch kampioen 28 seconden beter dan Naesen. Met nog zes atleten te gaan gaat Van Avermaet in pole position de slotweek van De container cup in.\n\nVIDEO. Greg Van Avermaet: “Over sommige proeven ben ik nog altijd niet tevreden”\n\nEn ook bij de vrouwen sneuvelde woensdagavond het record. Sprintster Hanne Claes onttroonde Jolien D’Hoore, ook al met meer dan 20 seconden. Claes sloeg in de eerste twee proeven een onoverbrugbare kloof met de rest van de vrouwen en hield nadien prima stand. De 28-jarige hordeloopster zette de twaalfde looptijd van alle deelnemers neer. Ze liep op de loopband onder meer beter dan Remco Evenepoel, Victor Campenaerts, Thomas De Gendt en Yves Lampaert. En enkel Dirk Van Tichelt, Greg Van Avermaet en Jonathan Borlée deden beter dan haar 78 monkey bars. In de volgende vijf proeven consolideerde ze haar voorsprong door nooit een zwak moment te kennen. 12 minuten en 6 seconden was de knappe eindtijd, 22 seconden beter dan Jolien D’Hoore. Enkel Elise Mertens kan komende dinsdag Claes nog van de zege houden bij de vrouwen.\n\nMeer over De container cup lezen? Dat kan hier!\n\nTussenstand bij de topsporters\n\n1. Greg Van Avermaet: 09:20:30\n\n2. Oliver Naesen: 09:48:40\n\n3 Tim Brys: 09:48:43\n\n4. Dirk Van Tichelt: 10:03:01\n\n5. Victor Campenaerts: 10:05:43\n\n6. Thibau Nys: 10: 11:21\n\n7. Toon Aerts: 10:13:44\n\n8. Simon Mignolet: 10:16:11\n\n9. Jonathan Borlée: 10:30:32\n\n10. Bart Swings: 10:32:03\n\n11. Thomas Briels: 10:54:48\n\n12. Thomas De Gendt: 10:58:88\n\n13. Yves Lampaert: 11:01:49\n\n14. Remco Evenepoel: 11:08:04\n\n15. Kevin Borlée: 11:17:65\n\n16. Arthur Van Doren: 11:20:92\n\n17. Hanne Claes: 12:06:19\n\n18. Jolien D’Hoore: 12:28:82\n\n19. Pieter Timmers: 12:34:68\n\n20. Hans Vanaken: 12:37:45\n\n21. Fanny Lecluyse: 13:42:81\n\n22. Kirsten Flipkens: 13:57:77\n\n23. Kim Mestdagh: 14:27:49\n\n24. Jaouad Achab: 15:07:17\n\n25. Tessa Wullaert: 15:17:57\n\n26. Nina Sterckx: 16:43:55\n\nVIDEO. Van meezingen met K3 tot koekjes vanaf de voeten in de mond: zo kwamen Greg Van Avermaet en Hanne Claes de lockdown door",Recordavond in De container cup: imposante Greg Van Avermaet en Hanne Claes doen gooi naar eindzege,nl
8352,"De helikopterpiloot die op 26 januari met aan boord voormalig NBA-ster Kobe Bryant en zijn dochter Gianna crashte, had in zijn bloed geen sporen van alcohol of drugs. Dat bracht de autopsie van het lichaam van de piloot vrijdag naar voren.\n\nLEES OOK. Na ‘The Last Dance’ van zijn grote idool: documentaire over afscheidsseizoen Kobe Bryant in de maak\n\nDe vijftigjarige Ara Zobayan bestuurde het toestel dat op weg was naar een basketbaltoernooi. De helikopter vloog tegen een heuvel in Los Angeles en geen van de negen inzittenden overleefde de klap.\n\nHet rapport van de lijkschouwers in Los Angeles kon vrijdag bevestigen dat Zobayan geen alcohol of drugs tot zich had genomen voor de trip en onderlijnde dat de reden voor de dood van de passagiers ‘toeval’ betrof.\n\nVolgens het onderzoek verplaatste de helikopter zich tegen een snelheid van 296 km/u. Het weer was mistig en in het noordwesten van Los Angeles stortte het toestel zich te pletter tegen een heuvel.\n\nWat Bryant betreft, bevestigt het rapport van de lijkschouwers dat hij onmiddellijk gestorven is door een grote hoeveelheid aan verwondingen over zijn hele lichaam. De vijfvoudige NBA-kampioen met de LA Lakers stopte in 2016 met basketballen. (belga)",Helikopterpiloot bij crash Kobe Bryant was niet dronken of gedrogeerd,nl
8353,GETEST. Met dit spel zonder grenzen in de achtertuin vul je een hele namiddag,Franse gelovigen halen slag thuis voor de rechter: kerken moeten weer open,nl
8354,"De ATP, de overkoepelende organisatie in het mannentennis, heeft de schorsing van alle toernooien vanwege de coronacrisis verlengd tot 31 juli. Dat is vrijdag bekendgemaakt.\n\nDe beslissing betekent dat de toernooien van Hamburg, Bastad, Newport, Los Cabos, Gstaad, Umag, Atlanta en Kitzbühel niet zoals gepland kunnen doorgaan. Ook alle toernooien op de Challenger Tour en in het ITF Circuit worden afgelast.\n\n“Vanwege de voortdurende onzekerheden rond de covid-19 pandemie, moeten wij met spijt onze beslissing aankondigen om de schorsing van de Tour te verlengen”, zegt ATP-voorzitter Andrea Gaudenzo. “Net zoals alle tennisfans, spelers en toernooidirecties over de hele wereld vinden wij het jammer dat de Tour op deze manier blijft geraakt worden. Wij blijven alle opties bekijken om de Tour zo snel mogelijk en op een veilige manier te kunnen hervatten. Daarbij houden we er rekening mee dat toernooien later in het seizoen worden ingepland. Zoals steeds blijft de gezondheid van de tennisgemeenschap en het publiek onze topprioriteit bij elke beslissing die wij nemen.”\n\nMidden juni wordt bekeken of de ATP Tour vanaf begin augustus kan hervatten. Het tennis ligt al zo’n twee maanden stil.\n\nOok WTA Tour ligt zeker stil tot eind juli\n\nDe WTA, de overkoepelende organisatie in het vrouwentennis, heeft vrijdag de schorsing van alle toernooien vanwege de coronacrisis verlengd tot eind juli. Daardoor worden de toernooien van Bastad, Lausanne, Boekarest en Jurmala afgelast. Voor Karlsruhe en Palermo wordt naar een nieuwe datum gezocht.\n\n“Wij betreuren dit maar wij blijven ons beroepen op medische experten die kunnen bepalen wanneer het opnieuw veilig en mogelijk is om terug te keren naar de WTA competitie”, zegt een woordvoerder. “Wij blijven de situatie van dichtbij opvolgen en hopelijk kunnen we snel weer op de courts staan.”",ATP verlengt schorsing van tennisseizoen tot 31 juli,nl
8355,"De Nederlandse koningin Máxima vierde zondag haar 49ste verjaardag met een baksessie in haar eigen keuken. Het recept voor haar favoriete Argentijnse koekjes houdt ze niet langer geheim.\n\nVorige maand deelde het Britse koningshuis ter gelegenheid van de verjaardag van de Queen al een recept voor cupcakes, nu komt ook uit Nederland een idee om zoetekauwen tevreden te houden. De Nederlandse koningin Máxima vierde zondag haar verjaardag door een typisch Argentijnse lekkernij te bakken, alfajores van dulce de leche, ‘mijn lievelingskoekjes’.\n\nMáxima deelde vervolgens ook stap voor stap met foto’s hoe ze de koekjes maakt, naar een recept van haar moeder. Zelf proberen? Dit is het recept dat Máxima deelde op de sociale media van het koningshuis:\n\nIngrediënten\n\n- 300 gr maizena\n\n- 200 gr bloem\n\n- 200 gr roomboter (op kamertemperatuur)\n\n- 150 gr suiker\n\n- 4 eidooiers\n\n- 1 theelepel baking soda (natriumbicarbonaat)\n\n- 2 afgestreken theelepels bakpoeder het merg uit een klein vanillestokje of een snufje vanille poeder\n\n- de geraspte schil van 1 citroen\n\n- 1 theelepel cognac\n\nVoor de vulling\n\n- dulce de leche (kant-en-klaar of zelf maken met gecondenseerde melk en suiker)\n\n- geraspte kokos\n\nBereiding\n\n1. Verwarm de oven voor op 160 graden. Meng alle droge ingrediënten met de zachte boter in een kom. Voeg de eidooiers en de cognac toe en kneed met de hand tot een stevig deeg. Vorm een bal en leg die ongeveer een uur te rusten. Soms lijkt het alsof het deeg niet aan elkaar kleeft, voeg dan 2 lepels citroensap toe.\n\n2. Rol het deeg uit tot een lap van 5 mm tot 7 mm en steek rondjes deeg uit (met een glas) van ongeveer 4 cm diameter. Leg dan de rondjes op een met bakpapier beklede bakplaat op zo’n 2 cm afstand van elkaar.\n\n3. Bak de koekjes 10-12 minuten op 160 graden. De koekjes moeten een klein beetje verkleuren, niet te veel anders worden ze te droog en breken ze.\n\n4. Als de koekjes klaar zijn, uit de oven halen en laten afkoelen. Plak steeds twee koekjes met een laag dulce de leche op elkaar. Spreid de dulce de leche goed uit tot aan de rand. Die randen rol je vervolgens door de geraspte kokos.\n\nNaast het recept trakteerde het Nederlandse koningshuis de fans nog op een nieuw kiekjes van de koningin en haar voltallige gezin. Daarop draagt de jarige Máxima een gouden outfit, bestaande uit een asymmetrische top met gekartelde rand en een olijfkleurige pantalon. Met haar handen vormt ze een hartje om steun te bieden in deze moeilijke tijden.",Zo vierde koningin Máxima haar verjaardag,nl
8356,"De 21-jarige Belg Ayoub Nouhi verdedigt komend seizoen de kleuren van Phoenix Brussels. Dat heeft het team uit de Euromillions Basket League vrijdag laten weten.\n\nNouhi komt over van de universiteit van Texas Arlington in de Verenigde Staten, het land waar hij zijn opleiding kreeg. De small forward pakte er onder meer de titel en kroonde zich tot MVP (beste speler) van het WK U18 basket 3x3.\n\n“Ayoub is een veelzijdige speler”, reageert de Brusselse coach Ian Hanavan. “Het is een werker die ons team met zijn atletisch vermogen extra pigment zal bezorgen.”\n\nBrussels versterke zich eerder al met Louis Hazard, Pavle Djurisic, BJ Raymond en Darius Washington. William Robeyns en Niels Foerts bleven het team uit de hoofdstad trouw.",Phoenix Brussels versterkt zich met jonge Belg Ayoub Nouhi,nl
8357,"Jasper Stuyven zal het seizoen op 5 augustus in de Ronde van Polen (WorldTour) hervatten. Dat maakte zijn team Trek-Segafredo woensdag bekend. De 28-jarige Vlaams-Brabander, in februari winnaar van de Omloop Het Nieuwsblad, komt ook in de Tour de France aan de start, maar mikt vooral op de klassiekers.\n\n“Ik ben heel blij dat er een nieuwe kalender is, zodat we iets hebben om naar toe te werken”, verklaarde Stuyven. “De honger om weer te koersen is bij iedereen groot. De klassiekers blijven mijn belangrijkste doelen. Het wordt een drukke periode, met veel races op een korte tijd. Het zal belangrijk zijn om het juiste evenwicht tussen koersen, rusten en trainen te vinden.”\n\n“Niemand kan zeggen hoe het zal zijn om de klassiekers in oktober te rijden. De jongste jaren was het weer in België in oktober best wel goed. De kans op slecht weer zal wel wat groter zijn, maat een beetje regen en kou deren me niet.”",Jasper Stuyven hervat seizoen in Ronde van Polen: “Honger om te koersen is groot”,nl
8358,"Steve Stanulis, de voormalige bodyguard van Kanye West en Kim Kardashian, heeft in een podcast de vuile was buiten gehangen van zijn ex-werkgevers. “Ik moest me aan allerlei belachelijke regels houden”, vertelt hij.\n\nDat Kanye West geen gemakkelijk man is, mocht bodyguard Steve Stanulis regelmatig ondervinden toen hij voor de rapper/ontwerper en zijn vrouw Kim Kardashian in dienst was. Dat bleek al op zijn eerste werkdag, vertelt hij in de podcast ‘Hollywood raw’. Toen hij met Kanye in de lift stond, werd die razend omdat Steve niet op het knopje voor de juiste verdieping had geduwd. Ook al wist de man helemaal niet waar de lift naartoe moest omdat het zijn eerste dag was.\n\nBovendien had Kanye de gewoonte om “belachelijke regels” in te voeren. “Zo moest ik altijd tien stappen achter hem blijven. Dus als iemand plots op hem af zou komen rennen om hem iets aan te doen, dan ben ik te ver achter hem om op tijd bij hem te zijn om hem te beschermen”, vertelt hij.\n\nEen van de meest opvallende aantijgingen van de bodyguard is dat Kim en Kanye zelf de paparazzi bellen als ze deur uitgaan. “Ik ben er zeker van dat dat het geval is. Het is wel heel toevallig dat gelijk waar ze komen er altijd paparazzi staat.”\n\nDe man werd uiteindelijk in 2016 ontslagen omdat hij op het Met Gala met Kim zou hebben geflirt, iets wat hij zelf ontkent. “Kanye is dan wel een van de hardst werkende mensen die ik ooit heb ontmoet, hij is tegelijk ook een van de meest op zichzelf gerichte, behoeftigste en humeurigste mensen die ik ooit ben tegengekomen.”\n\nbekijk ook\n\nNorth West onderbreekt mama Kim Kardashian tijdens praatje over lockdown: “Hou je bezig met je kinderen, niet met je vrienden”\n\nKim Kardashian deelt haar grootste geheim met het internet: zó eet je M&M’s\n\n“Dit is al 10 jaar mijn geheim”, Zo zag u de benen van Kim Kardashian nog nooit",Ex-bodyguard van Kanye West en Kim Kardashian klapt uit de biecht: “Al die belachelijke regels”,nl
8359,"In heel de wereld is een race bezig om zo snel mogelijk een coronavaccin te ontwikkelen. En eenmaal het er is, begint een nieuwe strijd: die tussen landen om zo snel mogelijk vaccins voor de eigen bevolking te hebben. Volgens de farmasector zal het wel meevallen met de strijd, maar topviroloog Peter Piot waarschuwt voor “vaccinnationalisme”. En de Amerikaanse president Donald Trump sluit nu al miljoenencontracten af om als eerste in de rij te staan. België rekent op internationale solidariteit.",Topviroloog waarschuwt voor ‘vaccinnationalisme’: is België klaar voor de jacht op het coronavaccin?,nl
8360,"De Amerikaanse tennisbond (USTA) heeft donderdagavond aan AFP verklaard dat het niet van plan is de US Open, die voorzien is tussen 31 augustus en 13 september, weg te halen uit New York. “Het is de bedoeling te organiseren in New York en op de vastgelegde data”, zei woordvoerder Chris Widmaier.\n\nHet internationale tennis ligt intussen meer dan twee maanden stil omwille van de wereldwijde coronacrisis. New York, waar traditioneel de US Open plaatsvindt, werd intussen zwaar getroffen. Het is het epicentrum van het virus in de Verenigde Staten en daarom werd in verschillende Amerikaanse media al gesuggereerd de US Open dit jaar te verplaatsen naar Indian Wells (Californië) of Orlando (Florida).\n\nDe New York Times bracht woensdag echter al naar buiten dat er nog geen serieuze gesprekken zijn geweest met miljardair Larry Ellison, de eigenaar van het tenniscentrum van Indian Wells. In Orlando is de infrastructuur dan weer niet klaar om zoveel publiek te ontvangen. Er zouden ook werken moeten gebeuren om de wedstrijden live te kunnen uitzenden.\n\n“We begrijpen dat er geruchten zijn”, vervolgde Widmaier. “Maar we willen duidelijk zijn. We onderzoeken alle mogelijkheiden, maar de kans is klein dat we van locatie veranderen. We zijn voorbereid op alle scenario’s. Een editie achter gesloten deuren ligt ook op tafel.”\n\nIn juni zal er een beslissing genomen worden over het doorgaan van de US Open en in welke omstandigheden dat zal zijn.",Amerikaanse tennisfederatie wil US Open volgens plan in New York houden: “Desnoods achter gesloten deuren”,nl
8361,"De Internationale Wielerunie UCI heeft Jarlinson Pantano een schorsing van vier jaar opgelegd wegens het overtreden van de antidopingregels. Pantano testte vorig jaar positief op epo bij een controle buiten competitie. De Colombiaan kondigde niet lang daarna zijn afscheid aan.\n\nHet antidopingtribunaal heeft Pantano ondanks het stopzetten van zijn carrière alsnog voor vier jaar geschorst. Op het moment van zijn positieve staal reed hij voor Trek-Segafredo. De ploeg schorste hem zelf ook onmiddellijk toen het resultaat bekendraakte.\n\nOp de erelijst van Jarlinson Pantano staan onder meer ritoverwinningen in de Tour de France, de Ronde van Catalonië en de Ronde van Zwitserland.",Gewezen renner Jarlinson Pantano krijgt dopingschorsing van 4 jaar,nl
8362,"De licentiecommissie van de Pro Basketball League heeft uitspraak gedaan over de toekenning van de licenties voor deelname aan het seizoen 20-21 van de EuroMillions Basketball League. Alle tien de clubs kregen een licentie voor de campagne 2020-21.\n\nEen A-licentie werd toegekend aan de clubs Bergen, Okapi Aalstar, Oostende, Limburg United, Kangoeroes Basket Mechelen, Phoenix Brussels, Spirou Basket Charleroi,Antwerp Giants en Leuven Bears. Een B-licentie werd toegekend aan Luik. “We verheugen ons over de toekenning van de licenties aan alle clubs in deze moeilijke tijden. Het getuigt van het vertrouwen bij de clubs en onze licentiecommissie dat ze de uitdagingen die voor ons liggen aan kunnen gaan. Om de continuïteit en naleving van de voorwaarden te garanderen, voorziet de licentiecommissie wel in een strikte opvolging zodat indien nodig kort op de bal kan gespeeld worden,” zei voorzitter Arthur Goethals van de Pro League.\n\nDe komende campagne zou de laatste moeten zijn voor de start van de BeNe-League. De Pro League en de Dutch Basketbal League werken immers verder om in september 2021 de BeNe-League aan te vatten. Wanneer de campagne 2020-21 van start gaat is omwille van het coronavirus nog niet duidelijk. Er zijn drie scenario’s: begin september, begin oktober of ... begin januari. Morgen is er overleg met de tien voorzitters van de clubs en de Pro League.",Tien licenties toegekend voor EuroMillions Basketball League 2020-2021,nl
8363,"Sinds Harry en Meghan zijn verhuisd naar Beverly Hills zijn ze goed bevriend geraakt met zangeres Adele. De zangeres woont op slechts vijf minuten afstand van het koppel en zou de hertog en hertogin hebben geadviseerd over waar ze met hun zoontje Archie naartoe kunnen gaan zonder lastig te worden gevallen, zo meldt de Britse krant ‘The Mirror’.\n\nAdele, Harry en Meghan zouden al sinds 2018 een goed contact hebben, maar nu ze praktisch buren zijn geworden, is die vriendschap nog een stuk hechter geworden. “Adele houdt van de buurt. Ze heeft de kleuterschool waar haar vierjarige zoontje Angelo zit, ook al aangeraden aan Harry en Meghan. Ook heeft ze een aantal discrete plekken getipt waar ze met Archie heen kunnen zonder te worden overstelpt door fans”, vertelt een bron aan ‘The Mirror’.\n\nVolgens de bron zouden Meghan en Harry eerst kijken hoe hun nieuwe omgeving bevalt voordat ze iets gaan kopen. Met de buren zit het in ieder geval al goed. “Het klikt heel goed met Adele. Meghan bewondert hoe Adele erin geslaagd is om uit de spotlights te blijven ondanks haar sterrendom.”\n\nAndere beroemde buren zijn onder meer Rod Stewart, Sylvester Stallone, Elton John en Serena Williams",Adele geeft Harry en Meghan tips,nl
8364,"Europa moet zich voorbereiden op een tweede golf van het nieuwe coronavirus, zo heeft Andrea Ammon, de directrice van het Europees centrum voor ziektepreventie- en bestrijding (ECDC), gewaarschuwd nu veel landen de lockdown beginnen te versoepelen.\n\nDe vraag is niet of er een nieuwe golf van besmettingen komt, wel “wanneer en met welke omvang”, zei ze in een gesprek met de Britse krant The Guardian.\n\n“Het virus is rondom ons, het circuleert veel meer dan in januari en februari”, zei Ammon. De directrice van ECDC (European Centre for Disease Prevention and Control) benadrukte dat de cijfers over de immuniteit van de bevolking niet bemoedigend waren: “85 procent tot 90 procent” blijft blootgesteld aan COVID-19.\n\n“Ik wil geen rampzalig beeld schetsen, maar ik denk dat we realistisch moeten zijn. Het is nu niet het moment om alles te lossen”, voegde ze eraan toe.\n\nEuropa is het zwaarst getroffen continent, met bijna 2 miljoen besmettingen, waarvan 169.932 dodelijk, vooral in het Verenigd Koninkrijk, Italië, Frankrijk en Spanje, volgens een telling van het Franse persbureau AFP.","Nu overal de lockdown verlicht wordt: “Niet de vraag of, maar wanneer Europa tweede golf moet verwachten”",nl
8365,"Rafael Nadal en Roger Federer zijn gewaarschuwd. Novak Djokovic is ervan overtuigd dat hij over enkele jaren afscheid neemt als de meest succesvolle tennisser ooit. De 32-jarige Serviër heeft zeventien grandslamtitels op zijn erelijst staan, twee minder dan Nadal en drie minder dan recordhouder Federer.\n\n“Ik heb altijd veel vertrouwen in mezelf”, zei Djokovic in de Amerikaanse tv-show In Depth with Graham Bensinger. “Ik ben nog niet klaar met deze sport, ik heb nog dingen te doen. Ik geloof erin dat ik de meeste grandslamtitels kan winnen en dat ik het record van de meeste weken op nummer 1 kan verbeteren. Dat zijn mijn doelen voor de komende jaren.”\n\nFederer heeft het record van meeste weken aan kop van de wereldranglijst in handen: 310. Djokovic staat op 282 weken. Vanwege de coronacrisis is de huidige ranglijst, aangevoerd door de Serviër, sinds maart ‘bevroren’.\n\nTennissen tot z’n veertigste\n\nDjokovic verkeerde in blakende vorm voordat de coronacrisis ervoor zorgde dat de hele sportwereld tot stilstand kwam. Hij bezorgde Servië in januari de ATP Cup, won voor de achtste keer de Australian Open en zegevierde daarna ook in Dubai. De Serviër is in 2020 nog ongeslagen in het enkelspel.\n\nIn het interview met Graham Bensinger zegt Djokovic dat hij zichzelf nog wel tot z’n veertigste ziet tennissen. “Ik denk niet in limieten”, aldus de Serviër, die jonger is dan Federer (38) en Nadal (bijna 34). Samen vormen ze al jaren de ‘Big Three’ op de ATP Tour. Vooral Federer en Nadal worden vanwege fysieke ongemakken steeds kieskeuriger in het samenstellen van hun programma en ook Djokovic is van plan om minder toernooien te gaan spelen. “Ik ga me focussen op de grandslams en de toernooien waar ik van houd”, besloot hij.\n\nLEES OOK. (N+) Lief zijn tegen water, bevriend met bomen en tegen een coronavaccin: de gekste kantjes van Novak Djokovic",Novak Djokovic wil tennissen tot z’n veertigste: “Ik ga voor het record van de meeste grandslamtitels”,nl
8366,"Hoe zou het zijn met Bjorn Leukemans (42)? Tien jaar geleden domineerde de Antwerpenaar mee het klassieke peloton en lag hij in de bovenste schuif bij zowel Tom Boonen als Philippe Gilbert. Wat weinigen weten, is dat Leukemans op het hoogtepunt van zijn carrière als eerste renner ooit altijd een handgel op zak had in de klassieke periode. Handhygiëne in het peloton, met dank aan Bjorn Leukemans.",Ex-wielrenner Bjorn Leukemans introduceerde 10 jaar geleden al handgels in het peloton: “Ik was te bang om ziek te worden”,nl
8367,"Donderdagvoormiddag is brand uitgebroken in de voormalige kerncentrale in Dodewaard. Alle brandweerkorpsen uit de omgeving zijn met groot materieel uitgerukt. Het vuur zou op het dak zijn ontstaan.\n\nDe centrale is al sinds 1997 niet meer in gebruik, maar het is niet duidelijk hoe groot het veiligheidsrisico van de brand is. Het gaat volgens de Gemeenschappelijke Kernenergiecentrale Nederland (GKN) om een “veilig ingesloten centrale”.\n\nDe veiligheidsdiensten roepen mensen op om de brandweer alle ruimte te geven en vooral afstand te houden van het vuur. In geval van rookoverlast moeten ramen en deuren gesloten worden. De brand zou op het dak van de centrale woeden. Mogelijk liggen daar ook gasflessen, meldt Omroep Gelderland.\n\nBrand #dodewaard geef hulpdiensten de ruimte. Houd afstand van de brand. Heeft u last van de rook sluit ramen en deuren en schakel ventilatie uit.\n\nMeer informatie volgt. Woordvoerder gaat te plaatse — Veiligheidsregio GZ (@CrisisGLZ) May 21, 2020\n\nGebouw dichtgemetseld\n\nDodewaard was in 1969 de eerste Nederlandse kernenergiecentrale. Tussen 1997 en 2005 is de centrale buiten werking gesteld. Alle splijtstof is afgevoerd, de installatie is drooggemaakt en de gebouwen zijn, op een paar deuren na, dichtgemetseld, aldus de Autoriteit Nucleaire Veiligheid en Stralingsbescherming (ANVS). De ontmanteling, waarbij de radioactieve bestanddelen worden verwijderd, zou volgens wettelijke regels uiterlijk op 1 juli 2045 moeten beginnen.\n\nEen woordvoerder van de ANVS kon donderdag niet meteen een update geven over de precieze staat van de centrale, maar belooft snel met een reactie te komen.\n\nEr woedt brand op het dak van de voormalige #kerncentrale in #Dodewaard. We kregen dit filmpje van Herman Haak. https://t.co/fZMCJ8F2SQ pic.twitter.com/w1dk1kwgxK — Omroep Gelderland (@OmroepGLD) May 21, 2020",Grote brand in voormalige kerncentrale in Nederland,nl
8368,"Het Groothertogdom Luxemburg kondigde woensdag met enkele foto’s de geboorte aan van een nieuwe prinsje: Charles. Ondertussen zouden ook prins William en prins Harry het hebben bijgelegd. En in Zweden werd de 41ste verjaardag gevierd van prins Carl Philip. Een overzicht van het wel en wee in de Europese koningshuizen.\n\nHet Luxemburgse hof heeft woensdag foto’s vrijgegeven van de pasgeboren prins Charles. De baby is het eerste kind van erfgroothertog Guillaume en erfgroothertogin Stéphanie en werd afgelopen zondag via een keizersnede geboren. De komende jaren zal hij opgroeien in het Schloss Fischbach, de nieuwe residentie van zijn ouders. Charles is na zijn vader tweede in de lijn van troonopvolging.\n\nNaar verluidt gaat het weer stukken beter met de relatie tussen prins William en zijn jongere broer Harry. Na maanden van onenigheid zouden ze de strijdbijl hebben begraven en weer meer contact met elkaar hebben. Dat zegt royaltywatcher Katie Nicholl in een interview met Entertainment Tonight. Tijdens hun laatste publiekelijke ontmoeting - de misviering in Westminster Abbey begin maart, meteen ook de laatste officiële verplichting van Harry en Meghan - gunde William zijn broer zelfs nog geen blik.\n\n“Er zijn zeker een aantal strubbelingen tussen de broers geweest, die onder meer kwamen door het feit dat Harry en Meghan afscheid namen van hun rol als senior royal en de vermeende vetes tussen Kate en Meghan. Maar het lijkt erop dat ze elkaar weer gevonden hebben”, vertelt Katie. “Ze hebben elkaar meerdere keren gesproken via videocall, wat hen dichter bij elkaar heeft gebracht. Zeker toen hun vader getroffen bleek te zijn door het coronavirus hebben Harry en William hun onenigheden opzijgezet.”\n\nFoto: Photo News\n\nDeze week raakte ook bekend dat Queen Elizabeth voor “onbepaalde tijd” haar koninklijke opdrachten heeft opgeschort. Door de coronacrisis blijven de 94-jarige koningin en haar 99-jarige echtgenoot prins Philip misschien nog wel maanden in Windsor, klinkt het in de Britse pers. Het is meteen haar langste afwezigheid uit het publieke leven sinds ze 68 jaar geleden de troon besteeg.\n\nDat zorgt er meteen ook voor dat Buckingham Palace deze zomer gesloten blijft en dat voor de eerste keer in 27 jaar. Evenementen zoals Trooping the Colour en de tuinfeesten van de Queen zijn afgezegd. Ook haar staatsbezoek aan Zuid-Afrika in oktober staat op de helling. Maar dat betekent niet dat de vorstin stilzit. “De koningin blijft druk bezig”, laat haar woordvoerder weten.\n\nFoto: Photo News\n\nOp 12 mei werd wereldwijd International Nurses Day gevierd en dat werd dit jaar door de coronacrisis een bijzondere editie. De vele verpleegkundigen kregen zelfs een hart onder de riem gestoken door enkele leden van de Britse koninklijke familie. Onder meer prins Charles, zijn vrouw Camilla, prins William en Kate Middleton bedankten het zorgpersoneel via een filmpje op sociale media voor hun tomeloze inzet.\n\nKoning Filip was er maandag als de kippen bij toen de winkels in ons land opnieuw de deuren openden, al was dat niet om even vrolijk te gaan shoppen. Hij trok naar het centrum van Brussel om er enkele familiezaken te bezoeken en zijn steun aan de handelaars uit te drukken tijdens deze coronatijden. Onder meer speelgoedwinkel The Grashopper en boekenzaak Tropismes Jeunesse kregen de hoogheid over de vloer.\n\nDe Zweedse prins Carl Philip vierde woensdag zijn 41ste verjaardag. Naar aanleiding van die heuglijke dag deelde het hof een nieuwe foto van de prins, eentje die werd genomen door niemand minder dan zijn echtgenote prinses Sofia. Carl Philip is de enige zoon van koning Carl Gustaf en koningin Silvia. Hij is na zijn oudere zus Victoria en haar twee kinderen vierde in lijn voor de troon.","ROYALS. Luxemburg heeft een nieuw prinsje, Harry en William begraven strijdbijl",nl
8369,"Kim Clijsters tekende samen met haar man Brian Lynch en hun kinderen Jada, Jack en Blake een speciale regenboog op de muur. Het gezin Clijsters ondersteunt hiermee het Regenboog Pact, een initiatief van SOS Kinderdorpen dat een warme thuissituatie stimuleert.\n\nMet de actie van het Regenboog Pact heeft SOS Kinderdorpen als doel om te blijven bouwen aan een warme familie voor ieder kind in deze moeilijke tijden. Kim Clijsters sprong graag mee op de kar van de het initiatief.\n\n“Het zijn onzekere tijden, en dan zijn we als gezin bovenal dankbaar dat we elkaar hebben. We hebben samen spelletjes gespeeld, samen gefitnessd, eten gemaakt en de kinderen geholpen met school. Eerlijk: Brian en ik hebben opnieuw dingen geleerd die we al lang vergeten waren”, zegt ze op de website van SOS Kinderdorpen.\n\n“Als ambassadrice van SOS Kinderdorpen besef ik ook dat er nog heel veel kinderen zijn die dat geluk niet hebben. Daarom leggen we die momenten vast in ons Regenboog Pact: we nemen ons voor om meer samen te koken, puzzels te maken, op uitstap te gaan met de fiets en de paarden eten geven. Daar hebben de kinderen deze periode echt van genoten.”\n\nOok Belgian Cat Ann Wauters en ex-atlete Kim Gevaert maakten al een Regenboog Pact met hun gezin:\n\nFoto: SOS Kinderdorpen",Kim Clijsters en haar gezin hebben positieve boodschap in lockdown: “Opnieuw dingen geleerd die we vergeten waren”,nl
8370,"Er wordt dit jaar geen negende editie georganiseerd van de Prudential RideLondon Classic, een Engelse eendagskoers die tot de WorldTour behoort. De wedstrijd stond op 16 augustus geprogrammeerd maar werd vandaag van de kalender geschrapt.\n\nDe afgelasting komt er nadat de Londense overheid vanwege de coronacrisis besliste het ‘2020 Prudential RideLondon festival of cycling’ niet te laten doorgaan. De wedstrijd voor profs maakte deel uit van dat festival, net als een vrouwenkoers en wedstrijden voor amateurs en wielerliefhebbers.\n\n“We begrijpen dat dit een teleurstelling is voor de vele tienduizenden mensen en de wielerprofs die ervan houden om door de straten van Londen en Surrey te koersen. Maar ik denk dat iedereen begrijpt waarom deze beslissing is genomen”, aldus organisator Hugh Brasher.\n\nVorig jaar ging de zege in Londen naar de Italiaan Elia Viviani. Met Tom Boonen, winnaar in 2016, staat er een Belg op de erelijst.\n\nDe annulatie van de Britse klassieker zou goed nieuws kunnen betekenen voor Dwars door het Hageland. Nick Nuyens zou deze wedstrijd graag op 15 augustus op de internationale kalender plaatsen. Zijn wedstrijd heeft voorlopig nog geen nieuwe datum toegewezen gekregen.",Prudential RideLondon Classic gaat dit jaar niet door vanwege corona,nl
8371,"Er is een Europees protocol klaar voor als het vliegverkeer herneemt. Volgens de aanbevelingen zullen passagiers onder meer steeds een mondmasker moeten dragen en bij de check-in een Covid-19-verklaring moeten ondertekenen.\n\nHet Europees Agentschap voor de veiligheid van de luchtvaart (EASA) en het Europees Centrum voor ziektepreventie en -bestrijding (ECDC) hebben een reeks maatregelen opgesteld voor luchtvaartpersoneel en reizigers. De luchtvaartmaatschappijen en luchthavens zullen die richtlijnen in de praktijk moeten omzetten.\n\nReizigers moeten volgens de aanbevelingen een mondmasker dragen vanaf het moment dat ze de luchthaven binnenkomen tot op hun bestemming. Voor kinderen jonger dan zes jaar is een uitzondering mogelijk. Zeker bij lange reizen zullen passagiers voldoende maskers moeten voorzien, want in principe moeten ze om de vier uur vervangen worden.\n\nDe afstandsregel van 1,5 meter is aanbevolen, “indien mogelijk” tijdens alle etappes van de reis. De luchtvaartmaatschappijen hebben al laten verstaan dat zoiets moeilijk is in het vliegtuig omdat het zou leiden tot minder volle toestellen en daardoor hogere ticketprijzen. Als de afstand niet gerespecteerd kan worden, is een strikte naleving van de andere preventiemaatregelen belangrijk en zijn medische mondmaskers aanbevolen.\n\nReizigers zullen volgens het protocol ook een “gezondheidsstatement” moeten invullen binnen 12 uur voor de vlucht. Daarin zullen ze moeten bevestigen dat ze in de laatste 14 dagen geen Covid-19 hebben gehad, dat ze geen symptomen van de ziekte hebben of dat ze niet in dicht contact geweest zijn met een Covid-patiënt.",Europese aanbevelingen voor vliegverkeer: verplichte mondmaskers en gezondheidsverklaring,nl
8372,"Die Novak Djokovic toch… ’s Werelds nummer 1 is altijd al de grootste excentriekeling in de tenniswereld geweest. Dieetfreak, bomenknuffelaar, new age-adept, zweefvlieger: Djokovic is het allemaal. Maar dat de serviër zich nu ook verzet tegen een coronavaccin, plaatst hem volop in de wind. Een overzicht van de gekste kantjes van Loco Djoko.","Lief zijn tegen water, bevriend met bomen en tegen een coronavaccin: de gekste kantjes van Novak Djokovic",nl
8373,"Kan olympisch kampioen Greg Van Avermaet beter doen in De container cup dan collega Oliver Naesen, die momenteel de eerste plaats bezet? En slaagt hij erin om het fietsrecord af te pakken van schaatser Bart Swings? Jolien D’Hoore staat sinds vorige week op nummer één bij de vrouwen. Sprintster Hanne Claes is de voorlaatste vrouw die haar van de troon kan stoten. Vlak voor ze de container in kropen, hadden we een korte babbel met de twee atleten.\n\nGreg Van Avermaet\n\nWielrenner CCC Team\n\nLeeftijd: 35 jaar\n\nLengte: 1m81\n\nGewicht: 76 kg\n\nHartslag in rust: 38\n\nPalmares: olympisch kampioen 2016, 2x Omloop Het Nieuwsblad, E3 Harelbeke, Tirreno-Adriatico\n\nHoe heb je jouw twee piepjonge dochters kunnen entertainen tijdens de lockdown?\n\n“Ik heb een speelhuisje gebouwd in de tuin. Al was dat toch vrij complex. Ze leverden een paar kilogram hout op mijn oprit en dan moest ik het zelf maar oplossen. Momenteel staat het huisje nog recht en ik hoop dat het de zomer overleeft. Ik geniet van die extra momenten met mijn dochters. Normaal gezien ben ik niet zo veel thuis, maar heb ik eindelijk de tijd gehad om veel met hen te spelen.”\n\nWelke muziek heeft jou door de corona-crisis geholpen?\n\n“Kindermuziek, ik had geen andere keuze. Mijn dochter Roos heeft zo’n playback recorder waarmee ze liedjes opneemt en meezingt. Ik moet bekennen dat ik het grootste deel van het repertoire van K3 ondertussen ook kan meezingen.”\n\nHeb je de voorbije maanden veel “foert-momenten” gehad waarbij jezelf even hebt laten gaan?\n\n“Ik heb eigenlijk niet veel oplapwerk nodig gehad. Ik ben een gemakkelijke mens die zich snel over tegenslagen kan overzetten. Uiteraard heb ik zoals iedereen wel eens de barbecue aangestoken, een glas gedronken en genoten van het leven, het mooie weer en de tuin.”\n\nHanne Claes\n\n400 meter hordeloopster\n\nLeeftijd: 28 jaar\n\nLengte: 1m73\n\nGewicht: 60 kg\n\nHartslag in rust: 54\n\nPalmares: Meervoudig Belgisch kampioene op de 200 m en de 400 m horden\n\nHoe houd je contact met je collega’s van de Belgian Cheetahs (4x400 meter)?\n\n“We hebben een WhatsApp-groep waarin we elkaar uitdagen met challenges. Die uitdagingen zijn niet-sportief: om ter beste zelfportret tekenen, een koekje vanaf de voeten tot in de mond stoppen,... Héél grappig en het levert veel creatieve filmpjes op. We geven elkaar punten en diegene die wint mag de volgende opdracht verzinnen. Ik heb helaas nog geen enkele keer gewonnen.”\n\nHeeft de corona-crisis jou zoals zo veel mensen dichter bij de natuur gebracht?\n\n“Ik had een enkelblessure waardoor ik niet mocht lopen. En dus ging ik vaak fietsen in het Zoniënwoud. Dat ligt vlak naast mijn deur, maar ik heb nu pas ontdekt hoe mooi het daar is. Ik heb een paar heerlijke routes ontdekt en ook als het coronavirus verdwenen is zal ik die paden nog blijven opzoeken voor mijn alternatieve trainingen.”\n\nHeb je ook moeilijke momenten gehad tijdens de lockdown?\n\n“Ja, een eerste keer bij het uitstel van de Olympische Spelen en een tweede keer toen ook het EK atletiek werd afgelast. Maar ik probeer het positief te bekijken. Ik ben zo gefocust op de Spelen dat niks mij nog klein kan krijgen. Ik ga ervoor zorgen dat ik volgend jaar nog beter in vorm ben en nog harder kan genieten van Tokio.”\n\nReken je er nog op van dit seizoen een meeting te kunnen lopen?\n\n“Ik hoop echt dat ik mij nog een paar keer kan testen en dat dit geen compleet verloren seizoen wordt. Ik vrees een beetje voor de Memorial Van Damme, mijn favoriete wedstrijd. Zonder of met een beperkt publiek zou dat toch niet meer echt de Memorial zijn.”\n\nBekijk aflevering van De container cup met Greg Van Avermaet en Hanne Claes vanavond om 20u op Vier en Play Sports\n\nMeer over De container cup lezen? Dat kan hier!\n\nTussenstand bij de topsporters\n\n1. Oliver Naesen: 09:48:40\n\n2. Tim Brys: 09:48:43\n\n3. Dirk Van Tichelt: 10:03:01\n\n4. Victor Campenaerts: 10:05:43\n\n5. Thibau Nys: 10: 11:21\n\n6. Toon Aerts: 10:13:44\n\n7. Simon Mignolet: 10:16:11\n\n8. Jonathan Borlée: 10:30:32\n\n9. Bart Swings: 10:32:03\n\n10. Thomas Briels: 10:54:48\n\n12. Thomas De Gendt: 10:58:88\n\n12. Yves Lampaert: 11:01:49\n\n13. Remco Evenepoel: 11:08:04\n\n14. Kevin Borlée: 11:17:65\n\n15. Arthur Van Doren: 11:20:92\n\n16. Jolien D’Hoore: 12:28:82\n\n17. Pieter Timmers: 12:34:68\n\n18. Hans Vanaken: 12:37:45\n\n19. Fanny Lecluyse: 13:42:81\n\n20. Kirsten Flipkens: 13:57:77\n\n21. Kim Mestdagh: 14:27:49\n\n22. Jaouad Achab: 15:07:17\n\n23. Tessa Wullaert: 15:17:57\n\n24. Nina Sterckx: 16:43:55",Van meezingen met K3 tot koekjes vanaf de voeten in de mond: zo kwamen Greg Van Avermaet en Hanne Claes de lockdown door,nl
8374,"Een verjaardagsfeestje in lockdown, een opmerkelijk theezakje en een señorita: de afgelopen week zijn bekende Vlamingen druk in de weer geweest met van alles en nog wat. Zij deelden hun belevenissen op Instagram - die we graag even voor je bundelen.\n\nFeest ten huize Kelly Pfaff en Sam Gooris: dochter Shania werd 20 in 2020. Daar hoorden ballonnen en een kleurrijke taart bij.\n\nElla Leyers verkoopt op Vinted. Gebruikte theezakjes, bij wijze van grapje. Leuke spreuk inluis. Voor 3 euro is het van jou.\n\nHoe twinning moet? Je ziet het in de TikTok-video van fashionista Tiany Kiriloff en haar dochter die op een fictieve rollercoaster zitten.\n\nEen zomerse look? Check, double check voor señorita Valerie De Booser.\n\nDe kat van Lize Feryn zal blij zijn als de lockdown voorbij is. Dat meldde de actrice bij een grappige foto van haar huisdier in kartonnen uniformpje van een bij.\n\nThor, de jongste zoon van Dina Tersago, speelde net voor de opening van de kapsalons toch nog zelf voor coiffeur… Zijn krulletjes dwarrelden neer op het badkamertablet.\n\nActeur Kurt Rogiers zag vrijdag zijn dochter weer naar school gaan met mondmasker.\n\nJe hebt de lady in red en dan heb je Kat Kerkhofs, die van kop tot teen straalt in babyroze.\n\nBV-kapper Jochen Vanhoudt is helemaal klaar om opnieuw klanten te verwelkomen in zijn salon, uiteraard volgens de veiligheidsvoorschriften.","Gluren bij BV’s: Valerie De Booser als señorita, lachen met het theezakje van Ella Leyers",nl
8375,"De Franse staatssecretaris voor Toerisme, Jean-Baptiste Lemoyne, wil Belgen en Nederlanders met een tweede verblijf in Frankrijk voorrang geven zodra de strenge coronamaatregelen in zijn land versoepeld worden. En als het even kan deze zomer nog.\n\nLemoyne liet woensdagavond na afloop van een overleg tussen Europese ministers van Toerisme weten dat hij al de bezitters van buitenverblijven niet is vergeten. “Wij voelen ons net zo verbonden met hen als zij met ons”, zei hij tegen buitenlandse journalisten. “We weten dat veel Nederlanders en Belgen hier een tweede huis hebben. Het liefst zouden we tegen hen zeggen: welkom in Frankrijk. Zij hebben een band met dit land en betalen er ook belasting. Ons doel is om hen voorrang te geven.”\n\nHoe zo’n voorkeursregeling eruit zou moeten zien, lichtte de staatssecretaris niet toe. De vraag is dan wanneer de Franse grenzen effectief weer zullen opengaan. Op dit moment zijn ze gesloten tot 15 juni. Lemoyne noemt die datum een scharnierpunt. “Dat is de datum waarop mogelijk dingen gaan veranderen. De lidstaten zijn het erover eens dat rond dit moment de eerste beperkingen in het vrije verkeer van personen moeten worden opgeheven. Half juni komt er meer duidelijkheid.”\n\nKomende zomer\n\nDe staatssecretaris herhaalde dat hij hoopt dat de grenzen komende zomer al opnieuw open mogen voor Europese toeristen, en dus in eerste instantie voor Belgen en Nederlanders. “We moeten een evenwicht vinden tussen de gezondheidsomstandigheden, het aanjagen van de economie en het weer toestaan van vrij verkeer van personen. We hopen binnenkort perspectieven te kunnen bieden en de regels bekend te kunnen maken aan alle francofielen, of het nu Belgen, Nederlanders, of liefhebbers uit andere landen zijn.”\n\nGaranties had Lemoyne niet. “Maar volgens mij boeken we over het geheel genomen vooruitgang in de strijd tegen de epidemie, in de hele Europese Unie. Als dat zo doorgaat, heb ik goede hoop dat we ons weer vrij door de EU kunnen bewegen.”","Frankrijk wil Belgen en Nederlanders met tweede verblijf eerst toelaten, en liefst deze zomer al",nl
8376,"35 jaar wordt Chris Froome vandaag. Dat viert hij met zijn Michelle en twee kinderen in Monaco, maar het allermooiste verjaardagscadeau dat de Brit zichzelf wenst, is een vijfde Tourzege. Maar kan dit wel nog met zijn brokkenparcours van vorig jaar en zijn relatief hoge leeftijd? “Geen probleem”, zeggen kinesist Lieven Maesschalck, inspanningsfysioloog Peter Hespel en vijfvoudige Tourwinnaar Eddy Merckx in koor. “Al moet hij wel voorbij Bernal. En da’s een ander paar mouwen.”",Chris Froome wordt vandaag 35 jaar: “Schrijf hem nog niet af voor een vijfde Tourzege”,nl
8377,"Die Novak Djokovic toch… ’s Werelds nummer is altijd al de grootste excentriekeling in de tenniswereld geweest. Dieetfreak, bomenknuffelaar, new age-adept, zweefvlieger: Djokovic is het allemaal. Maar dat de serviër zich nu ook verzet tegen een coronavaccin, plaatst hem volop in de wind. Een overzicht van de gekste kantjes van Loco Djoko.","Lief zijn tegen water, bevriend met bomen en tegen een coronavaccin: de gekste kantjes van Novak Djokovic",nl
8378,"De Oostenrijkse prinses Maria Galitzine is vorige week op 31-jarige leeftijd overleden aan de gevolgen van een aneurysma. Dat meldt ‘The Houston Chronicle’.\n\nDe in Luxemburg geboren Maria Singh - na haar huwelijk nam ze de naam van haar man over - stierf luttele dagen voor ze 32 zou worden. De dochter van prinses Maria-Anna en prins Piotr Galitzine stamt af van Karel I, de laatste keizer van Oostenrijk en de laatste koning van Hongarije\n\nAls kind ging Galitzine naar school in Moskou, maar later kwam ze in Brussel studeren aan het College of Art & Design. De prinses woonde tot haar dood in het Amerikaanse Houston met haar echtgenoot, chefkok Rishi Roop Singh. Het koppel, dat in september 2017 trouwde, werd twee jaar geleden ouders van zoon Maxim.",Oostenrijkse prinses Maria gestorven op 31-jarige leeftijd,nl
8379,"Er wordt opnieuw gekoerst, al moet je daarvoor wel naar het Vietnamese Vong Quang Trong uitwijken. Afgelopen nacht ging de HTV Cup van start, een rittenkoers met 18 etappes. De eerste rit over 52 kilometer eindigde op een massasprint en die verliep op z’n zachtst uitgedrukt behoorlijk bijzonder.","Sprinten in Vietnam: dolenthousiaste commentaren, een indrukwekkend motorconvooi en geen sprake van treintjes",nl
8380,GETEST. Met dit spel zonder grenzen in de achtertuin vul je een hele namiddag,Reizen deze zomer: coronavirus goed onder controle? Dan mogen toeristen sneller binnen,nl
8381,"Chris Coart zal zich de Internationale Dag van de Verpleegkundige op 12 mei wellicht nog een tijdje herinneren. Kim Clijsters eerde de verpleegkundige uit Sint-Truiden door haar naam op haar shirtje te zetten. Clijsters schaart zich met de actie achter het initiatief ‘The Real Heroes Project’.\n\nDe tennisbond WTA is één van de verschillende sportorganisaties die ‘The Real Heroes Project’ opstartte, waarbij sporters en hun fans zorgpersoneel op hun truitjes plaatsen als eerbetoon. Kim Clijsters was meteen gewonnen voor het idee. De Limburgse koos voor Chris Coart, hoofdverpleegkundige op de geriatrische COVID afdeling van het Sint-Trudo Ziekenhuis in Sint-Truiden.\n\n“Chris haar verhaal is indrukwekkend. Op het moment dat ik het hoorde, wist ik meteen dat zij de perfecte persoon was om te eren,” verklaart Clijsters in een persbericht. “Ze is het perfecte voorbeeld van een echte held. Zelfs tijdens de moeilijkste momenten, behoudt ze haar positieve ingesteldheid en werkt ze onvermoeibaar om haar team, collega’s, patiënten en hun families te ondersteunen.”\n\n“Chris Coart is een bron van inspiratie – een held zonder cape”, vervolgt Clijsters. “Net als zoveel andere zorgmedewerkers in de frontlinie over de hele wereld. Ik heb enorme bewondering voor iedereen, die de handschoen blijft opnemen tegen dit virus. Dankuwel!”\n\nFoto: Instagram Kim Clijsters\n\nCoart is trots dat Clijsters haar uitkoos. “Ik ben enorm vereerd om mijn naam op het shirt van Kim Clijsters te zien staan. Dat had ik nooit verwacht. Ik heb haar altijd als een idool beschouwd en het lijkt dan ook een beetje onwezenlijk dat nu net het omgekeerde gebeurt. Nu schuift Kim mij naar voren als vertegenwoordiger van een hele groep helden die hier in ons ziekenhuis en overal ter wereld het virus te lijf gaan.”",Kim Clijsters eert verpleegkundige met naam op haar shirt: “Ze is een held zonder cape”,nl
8382,"Als platenfirma Island Records een veiling organiseert in de strijd tegen covid-19, pakt het uit met grote namen. Ze konden niet alleen de schoenen van wijlen Amy Winehouse strikken, een hele resem artiesten, waaronder Bono en Mumford & Sons, dragen een steentje bij.\n\nDe veilig moet geld in het laatje brengen voor de Britse National Health Service en de Amerikaanse voedselbanken. De familie van Amy Winehouse gaf een paar lakleren pumps cadeau die de zangeres droeg. De ‘One love covid-19 relief auction’, genoemd naar Bob Marley, vindt volgende week donderdag online plaats bij het veilinghuis Omega, dat gespecialiseerd is in muziek­memorabilia. Acteur Billy Porter neemt de presentatie van de veiling op zich.\n\nFoto: Island Records\n\nNaast de schoenen van Winehouse worden nog andere muziekgerelateerde items geveild. De band Mumford & Sons geeft een ­privéles banjo en een gesigneerd exemplaar aan de meest­biedende, terwijl Eurythmics en Bono originele songteksten verkopen. Abbey Road Studios legt een private toer op tafel, Jessie Buckley geeft kleren uit de film Wild Rose ter beschikking. Sean Paul, Dizzee Rascal, Hozier, Ella Eyre en Catfish & the Bottlemen geven ook kleren weg, al dan niet gedragen op podia en in films. Shawn Mendes, Ben Howard, OneRepubic en Bombay Bicycle Club stellen instrumenten ter beschikking.",Hoge hakken van Amy Winehouse geveild,nl
8383,"In het Sven Nys Cycling Center op de Balenberg werd vanmiddag met respect voor de opgelegde maatregelen Monopoly Koers voorgesteld, een versie van het beroemde gezelschapsspel waarbij de belangrijkste winkelstraten worden vervangen door de meest iconische locaties van de meest bekende voorjaarsklassiekers.\n\nHet zijn Philippe Gilbert en Remco Evenepoel die de cover van het populaire bordspel sieren. Wie het spel al wil spelen, zal echter moeten wachten tot november. En aangezien het spel in een beperkte oplage van om en bij de 2.000 exemplaren zal worden geproduceerd, is snel zijn de boodschap. Daarvoor kan u een pre-order plaatsen. U kan ook tot 29 mei via een poll bepalen welke van acht vooraf geselecteerde locaties het duurste prijskaartje moet krijgen. Zowel voor de bestelling als de poll surft u naar www.MONOPOLYKOERS.be. Wie online bestelt, betaalt 50 euro of 59,99 euro voor de vaderdag-special, inclusief koerspetje en een exemplaar van het magazine Titanen.",Gilbert en Evenepoel promoten Monopoly Koers (maar u moet nog even wachten),nl
8384,"Brazilië raast in sneltreinvaart de tabellen van de coronabesmettingen op. Dinsdag stond het land na de VS en Rusland op de derde plaats, met meer dan 250.000 besmettingen. Volgens wetenschappers ligt dat cijfer mogelijk 15 keer hoger door het gebrekkige testen. Maar terwijl de ziekenhuizen het kritieke punt naderen, betoogt de extreemrechtse president Bolsonaro mee om de lockdown-maatregelen af te schaffen.\n\n“Met mijn geschiedenis als atleet heb ik niets te vrezen”, zei president Bolsonaro. “Ik zou niks voelen, net zoals velen. Hooguit een beetje grieperig zijn.” Het is maar een van de uitspraken van de president ...","De president die met alle middelen de lockdown bestrijdt, terwijl er nieuwe kerkhoven moeten worden aangelegd door het aantal coronadoden",nl
8385,"Elise Mertens, Ruben Bemelmans en Alison Van Uytvanck doen mee, maar ook gewezen proftennisser Dick Norman tekent present. De digitale trainersopleiding van Tennis Vlaanderen en de Vlaamse Trainersschool valt in de smaak.\n\nHet lijstje Belgische toppers dat zich inschreef voor de opleiding is behoorlijk indrukwekkend. Elise Mertens, Ruben Bemelmans, Alison Van Uytvanck, Kimmer Coppejans, Kirsten Flipkens, Sander Gillé, Yanina Wickmayer, Joran Vliegen, Greet Minnen, Yannick Mertens, Joris De Loore, Dick Norman, … en nog eens 21 andere (ex-)toptennisspelers zijn intussen gestart aan hun digitale trainersopleiding, meldt Tennis Vlaanderen.\n\nDubbelpartners Joran Vliegen en Sander Gillé zijn enthousiast: “Deze periode zonder tennis geeft ons veel tijd tot nadenken, ook over wat we gaan doen na onze carrière”, reageren ze in een persbericht. “Tennis Vlaanderen heeft een uitstekend initiatief in elkaar gezet door het aanbieden van een versnelde trainerscursus. Samen met heel veel anderen grijpen we die kans met beide handen!”\n\nOok Alison Van Uytvanck en Greet Minnen zien het nut in van de trainersopleiding in de onzekere tijden. “Gelukkig kunnen we naast conditie sinds deze week opnieuw on court trainen. Maar dan nog is het afwachten wanneer de internationale competities opnieuw hervatten. Met deze trainersopleiding krijgen we intussen toch een leuke uitdaging die ons ook als speler verder zal ontwikkelen.”",Tennissers denken aan de toekomst: digitale trainersopleiding lokt 33 Belgische toppers,nl
8386,"De Britse koningin Elizabeth II weet wat gedaan in lockdown. Nu ze geen zakelijke verplichtingen heeft, doet de 94-jarige vorstin elke dag aan paardrijden.\n\nHare Majesteit maakt naar verluidt ‘het beste’ van haar vrije tijd in deze vreemde periode. Bronnen vertelden aan Katie Nicholl, koninklijk verslaggever Vanity Fair, dat ze zich uitstekend voelt en dagelijks paardrijdt.\n\n“De koningin vindt het ook leuk dat ze meer tijd met haar man kan doorbrengen dan gewoonlijk”, staat er nog te lezen. Volgens de ingewijden dineren ze ’ s avonds samen en kleedt de Queen zich op. De koningin trok dit jaar door het coronavirus eerder dan normaal naar haar residentie Windsor Castle. Daar zal ze door de uitbraak van het virus ook langer blijven dan gepland.\n\nDe geruchten doen de ronde dat de Queen hierna misschien zelfs nooit meer openbare taken zal afwerken. Eind vorig jaar, in november, speculeerden Britse media al over het pensioen van de vorstin. Ze zou op 95-jarige leeftijd, na 65 jaar op de troon, de fakkel overdragen aan haar zoon prins Charles. Of dat werkelijk zal gebeuren en of de coronacrisis bepaalde plannen zal versnellen, is voorlopig niet officieel gecommuniceerd.","De Queen tijdens de coronacrisis, dat betekent elke dag een ritje te paard",nl
8387,"Van ‘wondermiddel’ ging het naar ‘rijp voor de prullenbak’, en nu is hydroxychloroquine plots het favoriete medicijn van Donald Trump. Wat is het geneesmiddel dat de Amerikaanse president al wekenlang preventief neemt tegen het coronavirus, waarvan al bewezen is dat het niet werkt en zelfs schadelijk kan zijn?","Trump slikt al weken omstreden ‘wondermiddel’ tegen corona, maar dat zou hij misschien beter niet doen",nl
8388,"Heel veel hebben de klassementsrenners nog niet kunnen tonen in het vreemde wielerjaar, maar Alberto Contador waagt zich al aan een voorspelling van de kansen van de voornaamste deelnemers op de eindzege in de Tour de France. De tweevoudige Tourwinnaar denkt dat vooral Egan Bernal kansmaakt op een tweede gele trui op rij in Parijs.\n\n“Als ik nu een topfavoriet zou moeten aanduiden, zou ik zonder twijfel voor Egan Bernal gaan”, vertelt de gewezen renner bij de Colombiaanse radiozender Caracol. “Hij heeft een sterk team achter zich. Bovendien is Bernal ook al erg volwassen, zowel in de koers als ernaast.”\n\nOok zijn ploegmaat Chris Froome schrijft Contador nog helemaal niet af. “Hij heeft nog steeds het potentieel om de Tour te winnen. Froome weet ook net als Bernal wat het inhoudt om de Tour binnen te halen. Daarom zet ik Primoz Roglic en Tom Dumoulin een trapje lager: zij wisten nog nooit op het hoogste schavotje te eindigen.”\n\nDe Tourwinnaar van 2007 en 2009 schuift tenslotte Nairo Quintana naar voor. De kopman van Arkéa-Samsic maakte indruk tijdens de start van het seizoen: hij won de Tour de la Provence, de Tour des Alpes-Maritimes et du Var en hij zette de koninginnenrit van Parijs-Nice op indrukwekkende wijze naar zijn hand.\n\n“Niet veel mensen durven hun geld nog op Quintana zetten, maar wat hij dit seizoen al laten zien heeft, was ronduit indrukwekkend”, zegt Contador over de kleine Colombiaanse berggeit. “Quintana domineerde bergop: niemand was tot nu toe in staat om hem te volgen. Hij kan nog altijd de Tour de France winnen, ja.”","Alberto Contador fileert de Tourkandidaten: “Bernal topfavoriet, maar niemand kon Quintana bergop volgen dit seizoen”",nl
8389,"In Londen is woensdag het eerste schot afgevuurd van wat een explosieve rechtszaak mét sterrenstatus moet worden. Acteur Johnny Depp eist 45 miljoen euro van The sun, omdat de tabloid hem een ‘vrouwenbeul’ noemde die zijn ex Amber Heard mishandelde. Maar in de voorbereidende zittingen verklaarden twee andere sterren hem zowat heilig. Winona Ryder en Vanessa Paradis, nog twee exen, lieten een brief voorlezen waarin ze schrijven nooit te geloven dat Depp een vrouwenmishandelaar is. Maar het is vooral een derde vrouw die de krant onderuit moet halen: Kate James, de assistente van Heard.",Drie vrouwen komen Johnny Depp redden van de tabloids,nl
8390,"Gerard Piqué is met zijn investeringsgroep Kosmos organisator van de Davis Cup Finals. De topvoetballer van FC Barcelona vreest dat het landentoernooi, dat eind november in Madrid geprogrammeerd staat, vanwege de coronacrisis niet zal kunnen doorgaan.\n\n“Er is heel wat onzekerheid. We proberen op de hoogte te blijven van wat de regering beslist in verband met sport, en we proberen te weten te komen of we toeschouwers kunnen toelaten in het Caja Magica”, vertelde Piqué aan tv-zender Movistar. “Ik zou zeggen dat ik een beetje pessimistisch ben, want een Davis Cup zonder toeschouwers is moeilijk. Niemand kan vandaag zeggen of er fans in het stadion zullen mogen, of we het achter gesloten deuren moeten organiseren. Ik hoop dat er in de loop van de volgende dagen meer duidelijkheid komt.”\n\nHet contract dat Piqué en zijn groep met de Internationale Tennisfederatie ondertekende, geldt voor 25 jaar en heeft een waarde van drie miljard dollar.\n\nVorig jaar vond de eerste editie van de hernieuwde Davis Cup finale plaats. Gastland Spanje versloeg in de finale Canada. De tweede editie staat van 23 tot 29 november op het programma. In tegenstelling tot vorig jaar is België er dit keer niet bij.\n\nHet tenniscircuit ligt door de coronapandemie stil sinds begin maart. Er wordt zeker niet gespeeld voor half juli.",Gerard Piqué vreest voor organisatie van Davis Cup Finals,nl
8391,"Tachtig dagen geleden kondigde Maggie De Block officieel aan dat corona in het land was. Twee dagen later zou ze de slogan van het jaar lanceren: “Blijf in uw kot.” Corona was toen al doorgedrongen in de krant, maar speelde nog de tweede viool. Sindsdien heeft het virus al het andere nieuws naar de laatste pagina’s verdrongen. Tijd voor een update. Hoe staat het met het nieuws waarover de wereld zich tachtig dagen geleden min of meer zorgen maakte?",80 dagen headlines over corona: wat is er gebeurd met de onderwerpen waarover we ons daarvoor druk maakten?,nl
8392,"De Internationale Wielerunie UCI heeft vanmiddag deel II van de internationale wielerkalender vrijgegeven. Opvallend: op woensdag 14 oktober stonden zowel de Scheldeprijs als Dwars door Vlaanderen geprogrammeerd, twee wedstrijden van Flanders Classics. Dwars door Vlaanderen liet intussen weten dit jaar niet te zullen organiseren. De Heylen Vastgoed Heistse Pijl heropent het nationale wielerseizoen op zaterdag 1 augustus.\n\nEr komt dit jaar geen opvolger voor Mathieu van der Poel. Ondanks een plaats op de wielerkalender op woensdag 14 oktober ziet Wielerclub Waregem Vooruit af van de organisatie van Dwars door Vlaanderen. “We hebben lang getwijfeld, maar ik denk dat de schrapping de beste oplossing was voor zowel de stad Waregem als voor de organisatie zelf”, aldus voorzitter Carlo Lambrecht. “Deze beslissing is genomen in onderling overleg met de Scheldeprijs en Flanders Classics. Burgemeester Kurt Vanryckeghem zag Dwars door Vlaanderen met de hele problematiek van de coronacrisis ook niet bepaald zitten. Vooral omdat Waregem in het wzc De Meers zwaar is getroffen. We stonden als club ook al onze subsidie van 200.000 euro af voor de triage die de stad organiseerde. Zelf maakten we ook al 100.000 euro kosten die we verliezen. Soit, ik denk dat het beter is dat we gaan voor een volwaardige 75ste editie met startplaats in Roeselare en finish in Waregem op 31 maart 2021. En op deze manier krijgt de Scheldeprijs ook een leuke plek tussen Gent-Wevelgem en de Ronde van Vlaanderen in.”\n\nThomas Van den Spiegel, CEO van Flanders Classics, bevestigt de annulatie. “De stad Waregem liet inderdaad uitschijnen dat het hen beter zou uitkomen om niet te organiseren en aangezien we met de Scheldeprijs op dezelfde dag een alternatief in huis hadden, konden wij ons daar in vinden en hebben we niet aangedrongen. Wat de Scheldeprijs zelf betreft, wachten we nog af of we in Terneuzen kunnen starten. Met de nieuwe datum van de Brabantse Pijl, 7 oktober, zijn we ook heel tevreden. Zo valt de wedstrijd tussen Luik-Bastenaken-Luik (4 oktober) en Amstel Gold Race (10 oktober). Beter kon niet.”\n\nIntussen werd ook de nationale kalender bekendgemaakt. De Heylen Vastgoed Heistse Pijl opent op zaterdag 1 augustus de bedrijvigheid met een wedstrijd waarin enkel Belgische renners aan de start mogen staan.\n\nDe Internationale Wielerunie UCI liet wel weten dat de huidige kalenders op 9 en 10 juni opnieuw zullen worden geëvalueerd. Dan komt het Management Comité opnieuw samen en wordt bekeken hoe de pandemie evolueert en of er effectief kan worden gekoerst.\n\nBelgische wedstrijden op internationale kalender\n\n18 augustus: GP Zottegem\n\n29 augustus: Druivenkoers Overijse\n\n30 augustus: Brussels Cycling Classic\n\n12 september: Eurométropole Tour\n\n13 september: Antwerp Port Epic / Sels Trophy\n\n16 september: Grote Prijs van Wallonië\n\n19 september: Primus Classic\n\n20 september: Gooikse Pijl\n\n22 september: BK Anzegem\n\n23 september: Omloop van het Houtland Middelkerke - Lichtervelde\n\n30 september: Waalse Pijl (WorldTour)\n\n4 oktober: Luik-Bastenaken-Luik (World Tour)\n\n06 oktober: Binche - Chimay - Binche / Memorial Frank Vandenbroucke\n\n07 oktober: Brabantse Pijl\n\n11 oktober: Gent-Wevelgem (World Tour)\n\n14 oktober: Scheldeprijs\n\n18 oktober: Ronde van Vlaanderen (World Tour)\n\n21 oktober: AG Driedaagse Brugge-De Panne (World Tour)","UCI geeft rest wielerkalender vrij: Scheldeprijs op 14 oktober, geen Dwars door Vlaanderen dit jaar",nl
8393,"Ook al heb je maar een paar seizoenen van America’s Next Top Model bekeken, zal je je waarschijnlijk veel momenten herinneren van de show die vandaag absoluut niet meer door de beugel zouden kunnen. Van een model dat de kloof tussen haar tanden moest laten dichten tot ‘blackface’, het zijn slechts enkele dingen die we tijdens de show te zien kregen. En daar heeft ex-jurylid Jay Manuel nu ook spijt van.\n\nOnlangs sprak model Tyra Banks, die de show presenteerde, over die problematische momenten op sociale media. Ze nam daarbij ook de verantwoordelijkheid op zich over de twijfelachtige beslissingen van de show. Maar mensen hadden gemengde gevoelens hierover en wezen erop dat ze niet uitlegde waarom die keuzes in de eerste plaats gemaakt werden en op het feit dat ze zich niet echt verontschuldigde.\n\nBeen seeing the posts about the insensitivity of some past ANTM moments and I agree with you. Looking back, those were some really off choices. Appreciate your honest feedback and am sending so much love and virtual hugs. ?? — Tyra Banks (@tyrabanks) May 9, 2020\n\nIn een interview met Variety, waarin hij zijn satirische roman promootte over zijn ervaringen tijden America’s Next Top Model, vertelde Jay Manuel over hoe hij die onaangename momenten heeft ervaren. “Als je in zo’n omgeving werkt, moet je vaak naar de producenten luisteren en uiteindelijk waren Ken en Tyra diegenen die het voor het zeggen hadden. Ik vind het wel oneerlijk om het hele team onder de bus te gooien. Want niet het hele team ging akkoord met de beslissingen die genomen werden tijdens de hoogdagen van de show”, legt hij uit.\n\nEr werd tijdens het interview ook gevraagd naar zijn mening over het moment tijdens de show waarom Tyra de lesbische deelneemster Kim vertelde dat ze haar ‘queerness’ links moest laten liggen als ze als model wilde slagen. “Ik zat in de kamer naast haar en ik herinner me dat ik me daar ongemakkelijk bij voelde”, herinnert Jay zich. “Ik was verward, want de bedoeling was net dat ze er niet enkel mooi uitzagen maar dat ze ook zouden tonen wie ze echt waren tijdens een fotoshoot.”\n\nBlackface-aflevering\n\nOok de aflevering waarbij de modellen plots een ‘rassen-ruil’ moesten doen, zorgde voor heel wat ongemak bij het voormalig jurylid. “Ik voelde me hier zo, zo, zo ongemakkelijk bij. Het moest eigenlijk een heel ander concept zijn, dat weet ik nog heel goed.” De bedoeling was volgens Jay wel om een babypop vast te houden en dat de meisjes melk op hun bovenlip zouden hebben. Maar het feit dat de meisjes ook plots een andere huidskleur kregen, was volgens hem pas later aan het concept toegevoegd.\n\n“Ik was geschokt. Ik ben biracial, maar ik heb me altijd als zwarte geïdentificeerd. Mijn ouders zijn opgegroeid onder de apartheid in Zuid-Afrika. Dus voor mij, met begrip voor de geschiedenis van mijn eigen land en ras, was dit echt een moment waarvan ik dacht: doen we dit nu echt?”\n\n“Verschillende producers, niet alleen ikzelf, waren erg bang om hun stem te laten horen. Ik sprak eerst over mijn bezorgdheid met een andere co-executive producer omdat ik te bang was om met iemand van hogerop te spreken.”",“Ik voelde mij daar héél ongemakkelijk bij”: Ex-jurylid ‘America’s Next Top Model’ klapt uit de biecht,nl
8394,"Goffin heeft na een pauze van zeven weken de tennistraining hervat. Omdat in zijn woonplaats Monaco alle terreinen nog gesloten zijn, verkaste de 30-jarige Luikenaar daarvoor naar het nabijgelegen Italië. Een tijdelijke maatregel, omdat ook in Monaco weldra de clubs hun deuren weer openen.\n\nHet reguliere tenniscircuit ligt nog tot minstens 13 juli stil, waardoor Wimbledon van de kalender verdween. Om hun evenement toch nog overeind te houden, overwegen de twee resterende majors, de US Open en Roland Garros, om het publiek te weren. Steeds meer waarnemers vrezen evenwel dat de rest van het seizoen 2020 helemaal op de schop gaat. (mv)",Tornooi met Goffin een maand uitgesteld,nl
8395,"Een vijfde plaats in 2016 is het beste resultaat van Porte Foto: Photo News\n\nDe Ronde van Frankrijk is voor Richie Porte dit seizoen het hoofddoel. Dat bevestigt hij op de website van zijn team Trek-Segafredo.\n\n“Nadat de hertekende kalender bekend werd, ging het zeker gemakkelijker om weer te trainen tijdens de lockdownperiode. Sinds een week mag ik opnieuw op de weg trainen en uiteraard blijft het vuur branden voor de Tour. Als je evenwel negen weken niet op de weg heb getraind, is dat een schok voor je systeem. Wielrennen is een sport waarin je naar doelen toewerkt, dus is het goed dat er nu een kalender is”, benadrukt de 35-jarige Australiër, die in Monaco woont.\n\n“De Tour is mijn hoofddoel van het seizoen en hij begint met een bonus op mijn lokale wegen in Nice”, verwijst Porte naar de start van La Grande Boucle eind augustus. “Niettemin gaan we met een Tour in september op onbekend terrein. Ik weet niet hoe verschillend het zal zijn, maar de hitte zal minder groot zijn en in de bergen kan het weer wat ruwer zijn.”\n\nPorte is een van de weinige renners die dit ingekorte seizoen al van de zege mocht proeven. Hij won een rit en het eindklassement in de Tour Down Under en werd ook derde in Parijs-Nice.\n\n“Ik kende een uitstekend seizoensbegin”, bevestigde Porte. “Maar daarna volgde een vreemde periode zonder koersen. Je kon zelfs de fiets niet op. Dat we op het einde van het jaar nog races krijgen, is goed voor de sport.”\n\nVorig jaar eindigde Porte als elfde in de Tour. Zijn beste resultaat is een vijfde plaats in 2016.",Richie Porte focust op Tour in september: “Minder hitte en wat ruwer weer in de bergen”,nl
8396,"Nederlander Bart van den Akker schrok zich rot toen hij dit weekend wat druiven uit de koelkast pakte. Er bleek een vogelspin in het bakje pitloze druiven uit Chili te zitten.\n\nDe vrouw van Van den Akker, uit het Nederlandse Arnhem, had de druiven vrijdag gekocht in de Albert Heijn, meldt de Gelderlander. Een dag later pakte haar man het bakje nietsvermoedend uit de koelkast om een trosje aan zijn zoon te geven. “Toen zag ik die enorme vogelspin. Ik ben enorm geschrokken natuurlijk.”\n\nEerder op de dag deed Van den Akker ook al een graai in het bakje, maar toen hij had nog niets door. De Arnhemmer schakelde vervolgens zijn buurman - “een man met verstand van dieren” - in voor hulp. De spin is afgeleverd bij een reptielenwinkel in de buurt.\n\nZeldzame reiziger\n\nEen woordvoerder van Albert Heijn, die niet durft te zeggen hoe het beestje Nederland precies heeft gehaald, spreekt tegen de krant van een uitzonderlijke vondst. “Ik zou er ook van schrikken, denk ik. Gelukkig is er niets vervelend gebeurd en leeft de spin nog.” De man krijgt ter compensatie een nieuw bakje druiven aangeboden.",Man vindt vogelspin in bakje druiven van Albert Heijn,nl
8397,"Mary-Kate Olsen (33) en haar man Olivier Sarkozy (50) zijn niet langer samen. Olsen wilde in april al een scheiding aanvragen. Maar het proces verloopt door de coronacrisis een pak trager dan verwacht.\n\nUit documenten die TMZ kon inkijken, blijkt dat haar verzoek vorige maand werd afgewezen vanwege de coronacrisis. In New York worden namelijk alleen scheidingen in gang gezet in noodsituaties. Olsen heeft daarom nu een noodverzoek ingediend bij de rechtbank zodat ze alsnog een scheiding kan aanvragen.\n\nEigendommen niet beschermd\n\nEen andere reden waarom Olsen de scheiding wil versnellen, is omdat Sarkozy haar via zijn advocaten dringend heeft verzocht haar spullen uit hun woning te halen. Dat kan ze nu echter niet doen vanwege de coronacrisis. Volgens Olsen worden haar eigendommen nu niet beschermd, maar wel als het scheidingsproces is gestart.\n\nDe twee stapten in 2015 met elkaar in het huwelijksbootje. Ze waren toen al ruim drie jaar samen.\n\nOlivier Sarkozy is de halfbroer van voormalig Frans president Nicolas Sarkozy.","Mary-Kate Olsen wil graag scheiden van Olivier Sarkozy, maar lockdown steekt daar stokje voor",nl
8398,"Ongeveer elke grootstad ter wereld is (deels) in lockdown vandaag. We zouden bij de pakken kunnen blijven zitten, ons binnen opsluiten en in stilte wachten tot het virus gepasseerd is, of we kunnen creatief uit de hoek komen en er het beste van maken. Het is het moment om elkaar te inspireren. Terwijl het in Antwerpen relatief rustig blijft, bruisen de balkons in Duitsland van de kunst, worden openluchtcinema’s op afstand georganiseerd in Litouwen en hebben ze in Nederland al een idee hoe ze weer veilig op restaurant kunnen. Vijf inspirerende voorbeelden.",Steden in lockdown: dit kan Antwerpen leren van andere metropolen,nl
8399,"Hij mag voorlopig niet tennissen, maar Novak Djokovic stond vrijdag wel even in de spotlights. De Servische wereldtopper sprak in een Instagram-live over zijn geloof in alternatieve geneeskunde. En dat leverde ‘The Joker’ heel wat kritiek op.\n\nDe nummer 1 van de tenniswereld staat al langer bekend als een ‘believer’ van de alternatieve geneeskunde. Zo stelde hij een elleboogblessure lange tijd uit omdat hij ervan uitging dat het probleem zichzelf zou oplossen als hij zich maar goed verzorgde. Uiteindelijk kwam er toch een operatie van. De Serviër liet vorige maand ook optekenen dat hij niet zeker is of hij wel een vaccin tegen het coronavirus zal nemen eens het beschikbaar is. Tot frustratie van Rafael Nadal. En dan is er nog zijn samenwerking met een ‘spirituele guru’, die hem aanraadde om liefdevolle gebaren te maken richting het publiek in een zoektocht naar een mentaal voordeel op zijn tegenstanders.\n\nDeze week was Djokovic te gast tijdens een Instagram-live van Chervin Jafarieh, die een reeks genaamd ‘The Self Mastery Project’ heeft. Daarbij liet de Servische tennistopper zich helemaal gaan over gezondheid en spiritualiteit.\n\n“Ik heb mensen gezien die door hun energetische transformatie, de kracht van het gebed en de kracht van dankbaarheid, het meest vervuilde water kunnen omzetten in het meest propere water”, liet Djokovic optekenen. “Wetenschappers hebben bewezen dat water reageert op onze emoties. Op wat er gezegd wordt door ons. Daarom geloof ik ook echt dat als we aan tafel zitten voor een maaltijd, we nerveuze of negatieve gesprekken moet vermijden. Dan is er symmetrie en balans. Als je water pijn, angst, frustratie en boosheid geeft, dan breekt het water in stukken.”\n\nTo be clear, Djokovic himself was the one who first introduced this stuff about water changing from emotions into the conversation on his Instagram, saying that mindfulness can make unhealthy food more nutritious, and that dinner table arguments can make good less nutritious. pic.twitter.com/LyJbJTvb9W — Ben Rothenberg (@BenRothenberg) May 7, 2020\n\n“Gevaarlijk”\n\nEen speciale visie, op z’n zachtst gezegd. En dus kwam er kritiek.\n\n“We weten dat hij gelooft in meditatie en bidden”, aldus ex-prof Mary Carillo bij The Tennis Channel. “Hij haatte het toen hij onder het mes moest voor zijn elleboog. Hij geloofde echt dat hij dat zelf kon genezen. Het is echt storend om te horen dat Djokovic en die andere kerel zeggen dat ze giftig water kon omzetten in drinkbaar water. Dat is gewoon gevaarlijk en toen ik keek, waren er al een half miljoen kijkers. Ik hoop dat hij hier afstand van neemt.”\n\nTennisjournalist Jon Wertheim (Sports Illustrated) vond het “een stap te ver” van Djokovic. “Hij moet oppassen, want dit kan gevolgen hebben. Nog een klein stapje verder en je zit met samenzweringstheorieën. Ik was dus echt teleurgesteld. Er komt een grote verantwoordelijkheid bij kijken als je de nummer één van de wereld bent. Dat geldt ook voor het respecteren van wetenschap en de objectieve waarheid.”",Toptennisser Novak Djokovic onder vuur na bizar interview op Instagram: “Dit is gewoon gevaarlijk”,nl
8400,"De quarantainegerechten van Robert Pattinson bestaan niet zoals bij velen uit zuurdesem- of bananenbrood. In plaats daarvan vond de Twilight-ster een nieuwe vorm van pasta uit: Piccollini Cuscino of ‘Klein Kussentje’. Al maakte hij daarmee wel zijn microgolfoven kapot.\n\nActeur Robert Pattinson (34), die zich momenteel voorbereidt op zijn rol als Batman en voor de opnames in Londen in lockdown zit, is op het internet het mikpunt van spot geworden. In een interview met magazine GQ vertelde hij over zijn nieuwe passie: een zelf uitgevonden pasta. Hij legde uit dat zijn innovatie ontstaan is toen hij verder nadacht over wat alle mogelijkheden zijn voor het klassieke Italiaanse eten. “Wat als het nu een fastfoodgerecht zoals een hamburger of pizza was? Ik probeerde erachter te komen hoe ik van dat deel van de markt kon profiteren en dus dacht ik: hoe maak je pasta die je in een hand kunt houden.”\n\nPasta met cornflakes\n\n“Ik ging naar de winkel maar er was geen paneermeel. En dus kocht ik cornflakes als vervanging. Dat is eigenlijk bijna hetzelfde. Ik kocht ook negen pakjes voorgesneden kaas en saus, eender welke saus is goed. Ik kocht ook suiker en penne pasta”, ging de acteur verder.\n\nHij bereidde zelfs het gerecht voor tijdens het interview. In de microgolfoven liet hij de pasta in een kom water koken. Vervolgens vulde hij een kommetje gemaakt uit aluminiumfolie met suiker. De rest van de ingrediënten voegde hij er ook aan toe en vanboven legde hij nog een hamburgerbroodje. Hij wikkelde het aluminiumschaaltje helemaal toe waarna het vervolgens “de oven” in mocht.\n\nMaar het experiment verliep niet helemaal als verwacht. Hij slaagde erin een ovenwant te verbranden en omdat hij het gerechtje in de microgolfoven had geplaatst in plaats van een echte oven, begaf het toestel het. “Misschien moet ik het hierbij laten”, concludeerde hij.\n\nOp het internet maakten heel wat mensen zich dan ook bijzonder vrolijk om de ‘kookkunsten’ van de Twilight-acteur. Anderen dachten dan weer dat het een grap was. Maar dan toch eentje die wel héél gedetailleerd was.\n\nrobert pattinson: im just barely doing anything\n\nalso robert pattinson: photographing himself for GQ magazine, reinventing pasta, etc. pic.twitter.com/0HyOjO5C9l — ?????????????????????? ?? (@thejellyest) May 13, 2020\n\nLive footage of Robert Pattinson making a ""pasta pillow"" pic.twitter.com/r1OSA9xMYK — Olivia Truffaut-Wong (@iWatchiAm) May 12, 2020\n\nrobert pattinson placing pasta into a pot for his piccolini cuscino: pic.twitter.com/oPcCD8dIre — justine (@edwardsvoIvo) May 12, 2020",‘Twilight’-ster Robert Pattinson mikpunt van spot door héél bizar pastarecept,nl
8401,"Italië wil vanaf 3 juni zijn grenzen weer openen en toeristen uit heel Europa toelaten. Wat betekent dat voor ons hier in België, en zullen andere landen volgen? Krijgen we toch nog een ‘normale’ zomervakantie? Minister van Binnenlandse Zaken Pieter De Crem belooft deze week duidelijkheid.",Italië opent grenzen voor toeristen: krijgen we toch een zomervakantie?,nl
8402,"Drie honderdsten van een seconde. Met dat minieme verschil pakt wielrenner Oliver Naesen de leiding over in ‘De container cup’ van roeier Tim Brys. En ook Kirsten Flipkens pakte een opmerkelijk record. De 34-jarige tennisster zette de beste golfprestatie neer van alle deelnemers.\n\n“Wij wielrenners kunnen niet veel.” Valse bescheidenheid vooraf bij Oliver Naesen (AG2R La Mondiale). Die getemperde verwachtingen mochten meteen in de vuilnisbak toen de voormalige Belgische kampioen de allerbeste looptijd neerzette: 1,5 kilometer in amper 4 minuten en 40 seconden. Begonnen aan 19 kilometer per uur, geëindigd aan de maximumsnelheid van 22 kilometer per uur. Daarmee legde hij de basis voor zijn eerste plaats in de algemene stand.\n\nWant ook in de volgende vijf proeven zette Naesen telkens een resultaat neer dat goed was voor een plaats in de top vijf. Dat lukte verrassend genoeg niet op de fiets, toch zijn specialiteit. “Het was een calvarietocht”, gaf Naesen toe. “Ik had zo veel gegeven tijdens de eerste proeven dat er niks meer in de benen zat.” Met een tijd van 4 minuten en 15 seconden voor drie kilometer fietsen bezette Naesen pas de zesde plek en was hij 13 seconden trager dan roeier Tim Brys. Maar het volstond wel nipt om diezelfde Brys van de eerste plek in het eindklassement te stoten. Met amper drie honderdsten van een seconde dus. Compleet uitgeput en lijkbleek zakte Naesen na afloop in elkaar.\n\nOok record voor Flipkens\n\nBij de vrouwen verbaasde Kirsten Flipkens niet enkel vooraf in het interview door toe te geven dat ze ooit nog iets heeft gehad met tenniskampioen Rafael Nadal, maar maakte ze ook indruk door de virtuele golfbal 118 meter ver te slaan. Goed voor het voorlopige record van alle deelnemers, ook bij de mannen. De Kempische tennisster pakte met 5 minuten en 24 seconden ook de beste fietschrono bij de vrouwen. Met die tijd deed ze ook beter dan Hans Vanaken. Het volstond net niet om de eerste plaats te pakken bij de dames in het eindklassement. Met 13:57:77 bleef ze 15 seconden boven de prestatie van Fanny Lecluyse.\n\nLEES OOK.‘De container cup’: hoe “het moeilijkste tv-programma ooit” tijdens de coronacrisis in sneltempo tot stand kwam\n\nTussenstand\n\n1. Oliver Naesen: 09:48:40\n\n2. Tim Brys: 09:48:43\n\n3. Dirk Van Tichelt: 10:03:01\n\n4. Victor Campenaerts: 10:05:43\n\n5. Toon Aerts: 10:13:44\n\n6. Thomas Briels: 10:54:48\n\n7. Yves Lampaert: 11:01:49\n\n8. Remco Evenepoel: 11:08:04\n\n9. Pieter Timmers: 12:34:68\n\n10. Hans Vanaken: 12:37:45\n\n11. Fanny Lecluyse: 13:42:81\n\n12. Kirsten Flipkens: 13:57:77\n\n13. Tessa Wullaert: 15:17:57\n\n14. Nina Sterckx: 16:43:55\n\nDe container cup kan je van maandag tot en met donderdag om 20u op Vier en Play Sports bekijken.\n\nVIDEO. Oliver Naesen: “Mijn coronasnor doet pijn in haar zacht velletje”\n\nVIDEO. Kirsten Flipkens denkt dat er eerst een vaccin moet zijn vooraleer ze opnieuw grote toernooien kan spelen","Fotofinish! Oliver Naesen verbaast in De container cup, ook een record voor Kirsten Flipkens",nl
8403,"In het gezin van Kaia Gerber wordt er dezer dagen flink wat gesport. Het topmodel deelt een video op Instagram, waarop ze samen met vader Rande Gerber een pittige trainingssessie uitvoert. Haar moeder Cindy Crawford sluit achteraf aan voor de foto.\n\nGeen coronakilo’s voor het gezin van Cindy Crawford. Haar dochter Kaia Gerber houdt zich sportief bezig en daar betrekt ze ook haar vader en moeder bij. Op Instagram publiceerde het model een pittige trainingssessie met haar vader Range Gerber, begeleid via FaceTime door fitnesscoach Kirk Myers.\n\nKirk Myers is geen nobele onbekende, eerde de absolute favoriet van heel wat wereldbekende modellen, Karlie Kloss, Cynthia Erivo, Sara Sampaio, Jasmine Tookes en Ashley Graham, die allemaal een beroep op hem doen tijdens deze lockdown. Hun video’s en foto’s deelt hij dan weer op zijn Instagramaccount.",Topmodel Kaia Gerber toont hoe ze in vorm blijft,nl
8404,In of rond Deense scholen zijn er na vier weken les geen grote coronaclusters opgemerkt. “Er is niets gebeurd waarvan wij Denen zeggen: het is onveilig om kinderen naar school te laten gaan.”,Wat het Noorden ons leert: Deense scholen voeden corona-epidemie niet,nl
8405,"Dat Eva Green (39) niet houdt van hakken is een understatement. De Franse actrice, die als Bondgirl in Casino Royal haar opwachting maakte, vindt hakken zelfs antifeministisch. “We zien er uit als vogels op stelten,” benadrukt ze nog.\n\nIn Casino Royal schreed ze nochtans gracieus de trap af op hoge hakken, maar Eva Green blijkt zelf allesbehalve een fan van dit vrouwelijk schoeisel. Later bekende ze ook dat niet zij, maar een body double die memorabele scène op zich had genomen.\n\n“Mijn moeder zegt me altijd dat ik meer moeite moet doen”, verduidelijkt ze in het Britse tijdschrift Town & Country . “Ik moet meer kleuren dragen, ik moet weten hoe mijn haar moet stylen, ik moet meer een vrouw zijn. Maar ik hou te veel van comfort.” Hakken vind ze zelfs ronduit antifeministisch. “Met hakken zien we eruit als vogels op stelten.”",Bondgirl Eva Green vindt hakken antifeministisch: “Net vogels op stelten”,nl
8406,"Opvallende passage in het interview van Kirsten Flipkens voor aanvang van De container cup woensdagavond op Vier. De 34-jarige tennisster vertelde dat ze ooit een korte tienerromance beleefde met niemand minder Rafael Nadal, de Spaanse gravelkoning die twaalf keer Roland Garros won.\n\nFlipkens en Nadal zijn allebei geboren in 1986 en leerden elkaar in hun jonge tienerjaren kennen op het jeugdcircuit. “Toen ik veertien was, heb ik eventjes iets met Nadal gehad. We zijn even oud en zijn samen opgegroeid. Maar hij sprak toen nog geen Engels en verder dan eens hand in hand lopen en een kus kwamen we echt niet.”\n\nKirsten Flipkens pakte trouwens woensdagavond een record in De container cup. Net zoals wielrenner Oliver Naesen. Lees er hier alles over.\n\nbekijk ook\n\nKirsten Flipkens eerlijk: “Ik heb sinds de coronacrisis nog geen tennisracket aangeraakt”",Kirsten Flipkens: “Ik heb ooit even iets gehad met Nadal”,nl
8407,In een Colombiaanse haven is een lading van zeven kilogram amfetamines onderschept. De drugs waren afkomstig uit de haven van Antwerpen en zaten in een lading ecologisch waspoeder. Het is de eerste amfetaminevangst in een Caribisch-Colombiaanse haven.,Colombianen onderscheppen drugs uit haven van Antwerpen,nl
8408,"Een knappe prestatie van Rihanna: de popster heeft al drie jaar geen nieuwe nummers meer uitgebracht, en staat nog steeds op drie in de ‘Rich List’ van de Britse krant The Times. De zangeres uit Barbados woont sinds 2018 in Londen en is daarom opgenomen in de lijst met rijkste personen uit de muziekindustrie in het Verenigd Koninkrijk. Het vermogen van de zangeres bedraagt 530 miljoen euro.\n\nDat heeft ze uiteraard te danken aan haar muziek, maar vooral ook aan de lancering van haar beautymerk en lingerielijn. Rihanna hoeft alleen nog maar musicalproducent Andrew Lloyd Webber en ex-Beatle Paul McCartney voor zich te dulden. Zij staan op een gedeelde eerste plek met een vermogen van zo’n 800 miljoen euro.","Al drie jaar geen nieuwe muziek, toch is Rihanna een van de beste verdieners in Groot-Brittannië",nl
8409,"Sinds 15 uur heeft het op de meeste plaatsen in Limburg wat gedruppeld, maar zelfs het stof is hier op de meeste plaatsen niet geblust kunnen worden. Na 18 uur werd het vanuit het westen weer overal helemaal droog. Onweer is er sowieso niet te verwachten.",“Koeler met tijdelijk wat lichte regen”,nl
8410,"Door de coronacrisis wordt deze zomervakantie voor velen een staycation. Wil je ook even uit je kot komen en genieten van een rustgevende omgeving? Wij zetten drie boomhutten in eigen land op een rij, die pal in het groen zijn gelegen en binnenkort hopelijk zorgeloos te boeken zijn.\n\nSlô\n\nWat?\n\nDit concept van ondernemers Tim Goes en Toon Haverals is ontwikkeld om je volledig los te koppelen van de hectische wereld. Het domein strekt zich uit over 11 hectare groot bos tussen de Ourthe en de Lessevallei. De hutjes op palen zijn minimalistisch ingericht, een voor een met zicht op het leven tussen de bladeren van de bomen.\n\nWaar?\n\nHumain, in de provincie Luxemburg.\n\nPrijs? Vanaf 150 euro per nacht\n\nMeer info:slo-escape.com\n\nNutchel Cabins\n\nWat?\n\nDe opening van het nieuwe Forest Camp stond aanvankelijk gepland op 15 juni, maar is uit voorzorg verschoven naar 26 juni. De situatie rond toerisme wordt verder op de voet gevolgd. Als het weer mag, kun je kiezen om te verblijven in een van de 26 cabines die simpel zijn ingericht, maar wel over alle comfort beschikken. Je hebt de keuze tussen boomhutten of cabins op de begane grond.\n\nWaar?\n\nMartelange, Belgisch dorpje halverwege Bastogne en Arlon.\n\nPrijs?\n\nVanaf 320 euro voor een midweek in een boomhut.\n\nMeer info: www.nutchel.be\n\nFoto: nutchel.be\n\nIn je eigen bubbel\n\nWat?\n\nAls we dan toch in onze eigen bubbel moeten blijven, kun je het evenwel heel letterlijk opvatten. Geniet in deze boomhut met doorschijnende koepel als slaapkamertje van de Belgische sterrenhemel. Of gewoon van op het aanpalende terras. Glamping-faciliteiten: een tweepersoonsbed, sfeervolle lampjes, een zithoekje, een wastafel en chemisch toilet.\n\nWaar?\n\nFisenne in de provincie Luxemburg, vlakbij Soy en dichtbij Durbuy.\n\nPrijs? Vanaf 155 euro per nacht.\n\nMeer info: glampings.be","Drie keer de boom in, dicht bij huis",nl
8411,"Door het coronavirus dreigt wereldwijd een grote mentale gezondheidscrisis te ontstaan. Daar waarschuwen de Verenigde Naties donderdag voor. De organisatie roept landen op om snel maatregelen te nemen die psychische problemen bij mensen kunnen voorkomen.\n\nDe VN denken dat de toenemende geestelijke problemen bij mensen zijn veroorzaakt door “decennia van verwaarlozing en weinig investeren in de geestelijke gezondheidszorg”. “Zelfs wanneer de coronapandemie onder controle wordt gebracht zullen verdriet, angst en depressie mensen en gemeenschappen blijven treffen”, zei António Guterres, secretaris-generaal van de VN.\n\nHet gaat bijvoorbeeld om mensen die bang zijn dat naasten besmet raken door het virus en er uiteindelijk aan overlijden. Ook mensen die door de coronacrisis een baan verliezen of scheiden van hun partner, ervaren de psychologische effecten, aldus de VN. Voorts zijn ook kinderen die bijvoorbeeld niet naar school kunnen, kwetsbaar.\n\n“We weten dat de huidige situatie van angst, onzekerheid en economische onrust psychologisch leed kan veroorzaken”, aldus Guterres.",VN waarschuwen voor mentale problemen door coronacrisis,nl
8412,"Dat vijf ervaren surfers in het Nederlandse Scheveningen verdronken in de zee, zorgt ook bij Vlaamse surfers voor verstomming. De Nederlanders werden allicht verrast door de harde wind, en de enorme hoop algenschuim op het wateroppervlak. “Ook op onze stranden ligt nu uitzonderlijk veel van dat schuim”, weten Vlaamse surfers, al maken ze zich daar geen zorgen over. “Bij ons zorgt dat schuim hoogstens voor vlekken op ons pak.”",Vlaamse surfers na drama in Nederland: “Ook op onze stranden liggen enorme hopen schuim”,nl
8413,"Als we het weerbericht mogen geloven, wordt het tijdens het komende verlengd weekend stralend lenteweer. Hét moment voor waterspelletjes in je eigen sociale bubbel. Wij zetten er drie op een rij met aandacht voor zo weinig mogelijk waterverspilling.\n\nSponsbommetjes\n\nNeem een spons naar keuze. Keukensponsjes zijn een goed plan, maar wel wat aan de kleine kant voor dit knutselproject. Grotere sponsjes in verschillende kleuren zijn nog beter. Snijd ze verticaal in drie of vier gelijke stroken. Doe dit met zoveel sponsjes als gewenst. Leg nu twee rijen stroken op elkaar en maak ze in het midden strak vast met een elastiekje. Je eindigt met een soort pomponnetjes om onder te dompelen in een emmer water en elkaar mee aan te vallen. Het leuke is dat je ze het zelfgemaakte speelgoed kan hergebruiken.\n\nVerfrissend ballenbad\n\nOok voor dit spel heb je niet veel nodig. Enkele ballen uit een setje voor in een ballenbad volstaan, maar ook jongleerballen, plastic petanqueballen of tennisballen doen perfect dienst. Met twee emmers - verschillende groottes mogen en een voetbadje ook - en een stoel heb je alle benodigdheden. Vul de emmers met water en gooi alle ballen in een van beide. Laat je kindje plaatsnemen op de stoel en alle ballen er met de voetjes uitnemen om veilig van de ene naar de andere emmer te brengen. Verfrissend!\n\nTip: maak er een wedstrijd van voor je kroost en kijk wie er het snelst tien ballen veilig kan verplaatsen. Je kunt hen ook water uit een kinderzwembad laten vissen en in een emmer deponeren.\n\nWaterwall\n\nWillen jullie in de toekomst minder wegwerpplastic gaan gebruiken, maar liggen er wel nog petflessen en wegwerpbekers in de buurt? Dan kun je ze gebruiken om een indrukwekkende wall te maken. Bevestig flessen van verschillende groottes zigzag op een plank of pallet. Daarvoor kun je transparante silicone, lijm of duct tape gebruiken. Het is belangrijk om de flessen met elkaar te verbinden, dit kan door het mond van de ene fles in een kleine insnijding te draaien van een andere fles of via een darmpje en trechters. Verwijder zeker de bodem van de flessen. Plaats onder de onderste fles een emmer of reservoir. Dan kan het spel beginnen - en altijd herbeginnen met hetzelfde water. Giet water in de bovenste fles en laat het de weg volgent tot beneden. Het principe van een knikkerbaan, maar dan zonder knikkers en een grote kans op afkoeling.\n\nTip: geef je waterstation een passende naam en verf de achtergrond in opvallende kleuren.",Drie waterspelletjes waar je kinderen zich de komende mooie dagen aan kunnen wagen,nl
8414,"Het gaat niet goed met het mentaal welzijn van jonge tieners in Europa. Uit een rapport van de Wereldgezondheidsorganisatie (WHO) blijkt dat één op de vier 11- tot 15-jarigen zich minstens een keer per week slecht voelt. Een stijging tegenover het vorige onderzoek, en deze bevraging dateert dan nog van voor de coronacrisis. “Zeker adolescenten kunnen erg stressgevoelig zijn. Het is een kwetsbare leeftijd”, zegt kinder- en jeugdpsychiater Dirk Van West (UA, VUB).",Steeds meer jonge tieners hebben psychische problemen: “De vraag is wat de impact zal zijn van de lockdown”,nl
8415,"In normale tijden reizen jaarlijks duizenden mensen naar Stonehenge in het Engelse Witshire. Ze kamperen op 20 juni, de langste dag van het jaar, op de historische site om de zon boven te stenen te zien opkomen. Anno 2020 gaat het evenement virtueel door.\n\nDit jaar kan de traditie door het coronavirus niet fysiek plaatsvinden, maar English Heritage - een liefdadigheidsinstelling die samen met Stonehenge nog honderden andere historische locaties beheert - heeft er iets op gevonden. Het evenement zal virtueel en worden georganiseerd - de ‘toegang’ is gratis.\n\n“We hopen dat onze livestream mensen in de nabije en verre omgeving een alternatieve gelegenheid biedt om in zo’n speciale tijd van het jaar contact te maken met deze spirituele plek. Intussen kijken we ernaar uit om iedereen volgend jaar weer te verwelkomen”, aldus Nichola Tasker, directeur van Stonehenge, aan de Britse pers.",Woon bijzonder Stonehenge-moment bij van achter je computer,nl
8416,GETEST. Met dit spel zonder grenzen in de achtertuin vul je een hele namiddag,Gratis overnachting en deel vliegticket betaald: zo proberen vakantielanden ons deze zomer toch te lokken,nl
8417,"Donald Trump heeft een probleem. Het coronavirus velt in zijn Witte Huis almaar meer mensen, die ook almaar dichter bij hem staan. Benauwend, voor een man met smetvrees op risicoleeftijd. Om nog maar te zwijgen van de impact die het virus en de afgezwakte economie hebben op zijn herverkiezingskansen. Of van zijn belastingaangifte die alsnog openbaar kan worden. Het maakt de president nerveus. Dus tweet hij honderd keer op een dag over de “misdaden” van Barack Obama, en loopt hij boos weg van persconferenties.",Trump krijgt het benauwd: weglopen op persbriefing en Twittertirade tegen Obama,nl
8418,"Het is nog onzeker of we deze zomer op vakantie zullen kunnen naar het buitenland. Dan maar een poging ondernemen om de bestemming naar keuze naar je eigen kot, tuin of balkon te halen? Met deze items waan je je - met gesloten ogen, Zuiderse geuren en een streepje Moroder in Italië.\n\nDoor de maag\n\nDe liefde voor Italië gaat bij velen door de maag - denk aan pizza en vele smakelijke variaties in een bord vol pasta. Om nog maar te zwijgen van een bolletje of twee stracciatella. Klinken, dat kan met een glas prosecco of zelfs met een kopje espresso.\n\n- Glas voor bubbels - Alessi - 7,99 euro\n\n- IJscoupe - Bormioli - 2,79 euro\n\n- Prosecco - Bacio Della Luna - 8,29 euro bij Colruyt Confituur met citrus en gember\n\n- Fiordifrutta - 3,49 euro bij Delhaize\n\n- Spaghettimeter - Point-Virgule - 5,49 euro\n\n- Kookboek - Pizza De Luxe - 17,99 euro via Standaard Boekhandel\n\n- Kookboek Peter De Clercq - Duizend mijl, 1001 smaken. Een culinaire roadtrip door Italië - 14,50 euro\n\n- Olijvenontpitter - Westmark - 13,99 euro via Cookinglife.be\n\n- Lavazza koffiebonen Espresso Italiano - 13,95 voor 1 kg via dekofieboon.be\n\nAls een Italiaanse diva\n\nHeb je een opblaaszwembad staan? Stap erin met een glamoureuze jurk - wel even optillen, graag - en waan je in de Trevifontein in Rome als een echte Italiaanse diva. Voor een extra laagje drama: voeg dieprode lippenstift toe en een retro zonnebril.\n\n- Zonnebril - Dolce & Gabbana - 285 euro\n\n- Stippenjurk - H&M - 29,99 euro\n\n- Bloemenurk - Mango - 69,99 euro\n\n- Sjaaltje - Veritas - 9,99 euro\n\n- Oorbellen - Versace - 130 euro\n\n- Parfum - Gucci Bloom - 61,90 euro (30 ml)\n\n- Hoed - Anna Field - 14,95 euro\n\n- Collectie lip gloss - Armani - 54,90 euro\n\n- Sleehakken - Marco Tozzi - 54,95 euro\n\nLa dolce vita vibe\n\nOok de sfeer van la bella Italia kun je naar binnen halen. De disco van Giorgio Moroder doet veel, zeker als je deze beluistert in een zitmeubel van Italiaanse makelij, naast een olijfboom. Of had je liever een geurkaars tussen de terracottapotten die Toscane of het Comomeer dichterbij brengen.\n\n- Giorgio Moroder- Best of electronic disco - 47,89 euro via bol.com\n\n- Geurkaars Luce Di Colonia - Acqua di Parma - 49,95 euro via Parfumdreams.be\n\n- Stoel - Harry Bertoia - Knoll - 1.392 euro\n\n- Olijfboompje 18 cm - Intratuin - 14,99 euro\n\n- Bloempot terracotta - Dreamland - 59,95 euro\n\n- Plaid met kwastjes - 49,99 euro\n\n- Wandplaat met Vespa - Bol - 22, 89 euro\n\n- Hancrème met olijven - Yves Rocher - 2,95 euro",Voor een vakantiegevoel in je kot: la bella Italia in eigen huis en tuin,nl
8419,Slaat de verveling bij jou ook toe tijdens deze quarantaineperiode en heb je alle huishoudelijke klusjes al uitgevoerd? Dan weten wij je wel bezig te houden met onze reeks Leren in Lockdown. In deze aflevering: hoe tot rust komen in een uiterst stressvolle periode dankzij meditatie en yoga.\n\nBen jij zelf ook een expert in iets en wil je dat graag uitleggen voor de camera? Geef ons een seintje op videoinsturen@nieuwsblad.be en wij doen de rest.\n\nMeer info over de meditiatie en yoga van Sophie Snoeckx:\n\nwww.sophiesnoeckx.be\n\nwww.akasharetreatcenter.com\n\nbekijk ook\n\nJe verjaardag vieren in quarantaine? Zo bak je in no time een heerlijke taart\n\nBV-kapper Jochen Vanhoudt toont hoe je een bad hairday verdoezelt en je hebt er slechts één ding voor nodig,Stress door de pandemie? Zo kan je tot rust komen met meditatie en yoga,nl
8420,"Bij het Noordelijk Havenhoofd in het Nederlandse Scheveningen zijn vijf overleden surfers uit zee gehaald. Maandagavond raakten ze in de probleem door de wilde zee en een dikke laag zeeschuim, wellicht stikten ze door het fenomeen. De reddingsdiensten zijn nog niet zeker dat alle watersporters uit zee zijn en zoeken voorlopig verder.\n\nDe watersporters kwamen maandag rond 19.15 uur op de zee voor Scheveningen in de problemen. Omstaanders alarmeerden de Nederlandse Kustwacht, die direct een grote reddingsoperatie opstartte. Het ging om verschillende zwemmers en surfers, mannen en vrouwen. Zeven mensen werden maandagavond uit het water gered, sommigen konden op eigen kracht aan de kant komen, anderen zijn geholpen door reddingsdiensten. Voor twee van hen kwam alle hulp te laat, zij overleden ter plaatse. Een derde werd naar het ziekenhuis gebracht.\n\nVerschillende watersporters bleken nog vermist maar de zoekactie verliep erg moeizaam door de onstuimige zee, felle wind en het vele schuim op het water en het strand. Iets voor elf uur werd ze dan ook stopgezet omdat het te donker werd. Vanochtend omstreeks 5.30 uur hervatten politie, brandweer en kustwacht de zoektocht en daarbij werden opnieuw drie lichamen van surfers uit het water gehaald. Dat brengt het dodental op vijf.\n\n‘Cappuccino coast’\n\nHoe dit drama exact is kunnen gebeuren, is nog niet duidelijk. Wellicht werden de watersporters verrast door de wind die draaide in combinatie met metershoge zeeschuim, een natuurfenomeen dat in het buitenland bekend staat als ‘cappuccino coast’ en te vergelijken valt met het opkloppen van slagroom. Doordat microscopisch leven afsterft (algen), komt er eiwit vrij dat door de golven wordt ‘opgeklopt’. In de lente kan het soms om erg veel schuim gaan, want dan valt er meer licht op het water waardoor de algen “exploderen”. Vermoedelijk zijn de surfers bedekt door die dikke laag en gestikt.\n\nDe lokale surfers reageren verslagen. Volgens hen ging het om ervaren sporters, zowel mannen en vrouwen, en moeten ze totaal verrast zijn door deze omstandigheden. “Niemand heeft het gevaar gezien van het schuim”, klinkt het. Onder de slachtoffers zouden ook twee instructeurs zijn van een surfschool. Volgens NU.nl gaat de zoekactie nog door, omdat de politie niet zeker is of alle watersporters uit zee zijn gehaald.\n\nFoto: AFP\n\nFoto: EPA-EFE\n\nFoto: EPA-EFE",Dodelijk surfdrama in Scheveningen: vijf lichamen uit water gehaald,nl
8421,"Gaan we straks allemaal vlijtig met stoepkrijt aan de slag? Als het van onze noorderburen afhangt wel. In Nederland is botanisch stoepkrijten, of meer bepaald plantjes op de stoep van een naam voorzien met stoepkrijt, blijkbaar in opmars. Het doel? Voorbijgangers bewuster maken van de natuur onder hun voeten.\n\nBotanical chalking, of botanisch stoepkrijten, is naar verluidt behoorlijk populair in Frankrijk, Nederland en het Verenigd Koninkrijk. Dat meldt de Nederlandse radiozender NPO Radio 1. Wat houdt dit nu precies in? Eenvoudig. Naast stoepplantjes schrijf je hun naam in stoepkrijt, zodat voorbijgangers meer oog krijgen voor de natuur onder hun voeten.\n\nVolgens de Nederlandse vereniging Hortus Botanicus is dit initiatief echt wel nodig, omdat stoepplantjes zeer nuttig zijn: ze helpen de stad te verkoelen, ze voorzien voedsel voor insecten en ze zijn van belang voor de biodiversiteit. Helaas krijgen ze nu nog niet de waardering die ze verdienen.","Botanisch stoepkrijten, wordt dit een nieuwe trend?",nl
8422,"Hoe doe je dat, een reisblog bijhouden vanuit je kot? En zal het ooit weer goedkomen met die aanstekelijke reismicrobe? We vroegen het aan vier aan hun huis gekluisterde travel bloggers.",Dit doen Belgische reisbloggers in thuisblijftijden,nl
8423,"Amper vijf jaar was hij aan de macht, de Nigeriaanse oud-dictator Sani Abacha, en in die tijdspanne slaagde hij erin omgerekend 3,5 miljard euro achterover te drukken. Tot hij schielijk overleed op zijn 54ste. Sindsdien probeert het West-Afrikaanse land die miljarden te recupereren. Schijfje per schijfje. Onlangs ontving het alweer dik 285 miljoen euro vanuit belastingparadijs Jersey, wat het totaal op ruim één miljard brengt. Nog een kleine 2,5 miljard te gaan.","In 5 jaar aan de macht wist hij 3,5 miljard achterover te drukken, maar nu recupereert Nigeria honderden miljoen van oud-dictator",nl
8424,"Een vijfsterrenhotel in Athene moet de twee bovenste bouwlagen slopen, luidt het oordeel in een rechtszaak die werd aangespannen door de inwoners van de Griekse hoofdstad, omdat ze hun uitzicht op de wereldberoemde Akropolis hadden verloren.\n\nHet Coco-mat hotel in de Atheense woonwijk Koutaki pakt op zijn website uit met het fantastische uitzicht vanop het dakterras met zwembad. Maar dat het vijfsterrenhotel het zicht op de wereldberoemde Akropolis blokkeert voor vele buurtbewoners, komt de zaak nu duur te staan. Een rechter heeft geoordeeld dat de twee bovenste bouwlagen van het hotel, dat nog geen jaar geleden de deuren opende, gesloopt moeten worden.\n\nDe Centrale Archeologische Raad had oorspronkelijk geen verzet aangetekend toen een bouwvergunning werd aangevraagd voor een hotel van tien verdiepingen aan de voet van de Akropolis. Dat veranderde toen honderden buurtbewoners ontdekten dat hun uitzicht op de Akropolis en het Parthenon zou verdwijnen. Zij lanceerden een petitie, waarna een tijdelijke stop voor hoogbouw werd ingevoerd.\n\nGrens van 21 meter\n\nDat kon niet belemmeren dat het hotel werd afgewerkt, al mogen de buurtbewoners na een juridische strijd alsnog de flessen champagne ontkurken. Vorige week werd in de hoogste rechtbank van Griekenland beslist dat het hotel toch nog enkele meters hoogte moet inleveren. Dat oordeel komt er nadat eerder ook de bouwvergunning van een nog hoger hotel in de woonwijk Makrigianni werd ingetrokken. Ook toekomstige bouwprojecten in de buurt moeten onder de grens van 21 meter blijven, zegt de rechtbank.\n\nDe Atheense burgemeester Kostas Bakoyannis noemt het “een moedige beslissing”, melden Griekse media. “De Akropolis is ons hart en ziel, een essentieel deel van onze culturele geschiedenis. Het is enorm belangrijk dat iedereen ervan kan genieten.” De Griekse minister van Cultuur, Lina Mendoni, zei dat het een moeilijke beslissing was voor de rechter, omdat ook de rechten van de hoteleigenaar moesten worden afgewogen, “maar los daarvan, moet de Akropolis beschermd worden”.",Hotel in Athene moet twee verdiepingen slopen zodat uitzicht op Akropolis blijft behouden,nl
8425,"Zes zonnecrèmes scoren onvoldoende op de jaarlijkse test van 37 zonnecrèmes door consumentenorganisatie Test Aankoop. Ze geven onvoldoende bescherming tegen uv-straling, in tegenstelling tot wat beloofd wordt op de verpakking.\n\nDe sprays van Lovea en Rituals beloven onterecht dat ze factor (SPF) 30 bevatten. De zonnecrème van Biosolis SPF 30, zowel de spray als de lotion, biedt onvoldoende bescherming tegen uv A -straling. De Hema Kids SPF 50 en Zwitsal zonnespray 50+, producten die kinderen moeten beschermen tegen de zon, bleken allebei slechts aan een SPF 30 te geraken. Test Aankoop diende alvast een klacht bij de FOD Volksgezondheid tegen de producten die onvoldoende scoren.\n\nDe meningen over de schadelijkheid van de stof ethylhexyl methoxycinnamate lopen uiteen, maar de consumentenorganisatie waarschuwt uit voorzorg ook voor de spray Lovea SPF 30 en de lotion Nuxe SPF 30, die deze zonnefilter bevatten.\n\nWie zeker wil zijn of hij goede zonnecrème koopt, kan de resultaten lezen op de website van Test Aankoop. Uit de test blijkt ook dat de duurste producten niet automatisch de beste kwaliteit geven.\n\n(thv)",Test Aankoop buist 6 zonnecrèmes,nl
8426,"De Britse premier Boris Johnson komt zoals verwacht met een nieuw waarschuwingssysteem waarmee de ontwikkeling van coronabesmettingen in het Verenigd Koninkrijk snel in kaart kan worden gebracht. Dit alarmsysteem kan helpen plaatselijk maatregelen te treffen tegen de verspreiding van het virus. Johnson zei dat zondagavond in een toespraak op televisie over de plannen om de lockdownmaatregelen te versoepelen.\n\nHet systeem draait om vijf fasen, die elk een eigen kleur hebben. De rode alarmfase is dan de vijfde en de gevaarlijkste. Het land bevindt zich nu in fase vier, zei Johnson. Het systeem is gebaseerd op alarmfases die eerder zijn ingevoerd om tegen terrorisme te waarschuwen.\n\nHet alarmsysteem is een van de maatregelen die het mogelijk moeten maken de beperkingen stapsgewijs te versoepelen. Maar tot nader order komt er geen versoepeling: de lockdown in Groot-Brittannië wordt verlengd tot 1 juni, zo zei Johnson. Verscheidene openbare plekken zullen “misschien” vanaf 1 juli mogen heropenen, “maar alles is voorwaardelijk”. Er werd ook beslist dat reizigers die Groot-Brittannië per vliegtuig binnenkomen, in quarantaine zullen worden gezet.\n\nMet 31.855 doden door Covid-19 is Groot-Brittannië het zwaarst getroffen Europese land.",Britse premier Johnson verlengt lockdown en ontvouwt alarmsysteem tegen corona,nl
8427,"Het is nog onzeker of we deze zomer op vakantie zullen kunnen naar het buitenland. Dan maar een poging ondernemen om de bestemming naar keuze naar je eigen kot, tuin of balkon te halen? Met deze items waan je je - met gesloten ogen een het streepje loungemuziek - op Ibiza.\n\nIn de keuken\n\nEen reis naar Ibiza, dat is aperitieven en eten in een van de vele gezellige beach bars onder een rieten parasol of zwierig wit zeil. Roep de sfeer onder meer op met met azuurblauwe glazen, linnen servetten,... Lokale producten en het boek van Sergio Herman, een grote fan van Ibiza, helpen je uiteraard om in gedachten helemaal af te zakken naar het Spaanse eiland.\n\n- Sobremesa van Sergio Herman - 20 euro bij De Standaard Boekhandel\n\n- Sal de Ibiza zeezout strooier met bloemetjes - 7,95 euro via bodelica.com\n\n- Paëlla pan - Paderno - 53,90 euro\n\n- Set blauwe glazen - Ike a- 5,99 euro\n\n- Olijfolie van Ibiza - Can Rich - 19,95 euro via intoibiza.nl\n\n- Tapasschaaltje - Dille & Kamille - 1,95 euro\n\n- Serveerschaal - Point-Virgule - 22,95 euro\n\n- Keramisch kommetje - Serax - 12,50 euro\n\n- Linnen servetten - Zara Home - 11,99 euro voor twee\n\n- Parasol om buiten onder te eten - Fun - 11,99 euro\n\nBoho-outfit\n\nDé stijl om je op het eiland aan te wagen, is boho chic. Denk comfortabele, luchtige jurken en stuks in aardetinten in luxueuze stofjes. Combineren kan naar hartenlust met rieten accessoires - al dan niet met kleurrijke kwastjes voor een moderne hippie vibe. En vergeet vooral geen peace & love attitude. Het leven, ook in deze tijden, bekijken door een echte roze bril kan helpen. Tip voor je kapsel: ga voor een losse vlecht of een gecontroleerde, warrige coupe, gemodelleerd met zoutspray.\n\n- L.K.Bennett Raffia Bag - 105 euro via DeBijenkorf.be\n\n- Jurk - Culture - 89,95 euro via Zalando.com\n\n- Pafum - Loewe - 78,50 euro\n\n- Rok - Selected Femme - 79,99 euro\n\n- Top - CKS - 39,99 euro\n\n- Zonnebril - Dolce & Gabbana - 255 euro\n\n- Slippers met gevlochten bandjes - Veritas - 5 euro\n\n- Glow body scrub - Other Stories - 15 euro\n\n- Armband - Les Petits surfeurs - 30 euro\n\nVoor de vibe\n\nVeel Ibiza-lovers die terugkomen uit vakantie, zijn in de ban van de specifieke vibe die er hangt. Denk aan waaiende palmbomen in het binnenland, een ruwe kust en paradijselijke villa’s met een rustgevend interieur en veel witte toetsen. En misschien wel het belangrijkste: de aanwezigheid van sfeervolle muziek. Men neme een palmboom in een handgevlochten mand, gooit zichzelf eronder in een loungy zitje naar keuze en geniet van een compilatie zwoele beats. Tip: sluit je ogen en maak de beleving compleet met een traditionele siësta.\n\n- Poef - Studio Henk - 299 euro\n\n- Palm - Ikea - 19,99 euro\n\n- Vloerkleed - H&M Home - 69,99 euro\n\n- Ligstoel - Maisons du Monde - 59,99 euro\n\n- Wandkleed - House Doctor - 52,15 euro\n\n- Verzamelambum - La Torre Ibiza - 17,99 euro via Bol.com\n\n- Zandkleurige luidspreker - JBL - 28,95 euro via Coolblue.be\n\n- Mand - LittleGreenStories - 24 euro",Voor een vakantiegevoel in je kot: wegdromen naar Ibiza,nl
8428,"Zin om te beginnen sporten en zo je hoofd koel te houden bij deze crisis, maar niet om loodzware ‘wondertrainingen’ vanop het internet thuis uit te proberen? Dan is dit filmpje met heel toegankelijke oefeningen misschien net wat je zoekt om toch iets van lichaamsbeweging aan je dag toe te voegen.\n\nLifestylesite Bright Side is gespecialiseerd in korte ‘5 minutes crafts’-video’s vol hacks die je leven makkelijker maken. Eerder vershceen een filmpje met een creatieve work-out die nauwelijks tijd in beslag neemt (afhankelijk van de oefeningen die je wil doen) en je echt overal kan uitvoeren. De tutorial, die al miljoenen keren is bekeken, is vandaag de dag heel relevant voor wie social distancing hoog in het vaandel draagt. (lees verder onder de video)\n\n\n\nDe vrouw in het filmpje doet zogenoemde ‘jumping jacks’ op een rots in open lucht, maar elke oefening is perfect te doen in je living. Of zelfs in je bureau. Het enige wat je moet doen? Je sportschoenen aantrekken, er - eventueel - een matje bijnemen en gaan. Wij deden de test en adviseren beginners om er een vijftal oefeningen naar keuze uit te pikken, sets van tien drie keer te herhalen en dat terwijl je favoriete muziek speelt. Instant goed gevoel verzekerd.\n\n*Dit artikel verscheen origineel op 23/11/2018","Meer dan sportschoenen, personal space en tijd heb je niet nodig voor deze energieke work-out",nl
8429,"In de Chinese stad Wuhan, waar het nieuwe coronavirus uitbrak, is een nieuwe besmetting met Covid-19 vastgesteld. Het is het eerste geval in meer dan een maand tijd.\n\nDe Chinese onderminister voor Gezondheid, Li Ben gaf zaterdag toe dat de coronacrisis lacunes in de Chinese gezondheidszorg heeft blootgelegd. “De epidemie heeft duidelijk gemaakt dat China nog lacunes heeft in de preventiesystemen, in de controle van grote epidemieën en in zijn volksgezondheidssysteem”, aldus Li.\n\nIn totaal maakte het virus meer dan 4.600 doden in China. In de miljoenenstad Wuhan dook het virus eind 2019 voor het eerst op.",Eerste nieuwe besmetting in Chinese stad Wuhan sinds een maa...,nl
8430,"Ook in Nederland moesten restaurants en cafés de deuren sluiten in de strijd tegen het coronavirus. Na 19 mei worden de maatregelen versoepeld en kunnen hongerige mensen weer gezellig gaan tafelen. Het Amsterdamse restaurant Mediamatic experimenteert nu al met een originele manier om klanten in alle veiligheid te kunnen ontvangen en bedienen: ‘Serres Séparés’.\n\nHongerige mensen kunnen plaatsnemen in de “intieme cocon” van een glazen serre en krijgen hun eten geserveerd op een plank. De obers en serveersters dragen handschoenen. “Heel erg gezellig en lekker eten”, aldus Janita Vermeulen, die het concept dinsdag mocht uittesten.\n\n“Nu leren we nog hoe we de tafels kunnen afruimen en hoe we kunnen opdienen op een elegante manier”, aldus restauranthouder Willem Velthoven. “Zo krijgen klanten het gevoel dat ze verwend worden.”\n\nOndanks de versoepeling op 19 mei, vrezen Nederlandse restauranthouders dat heel wat zaken in financiële moeilijkheden zullen raken door ‘social distancing’, de maatregel tegen Covid-19 die ook na de versoepeling blijft gelden.\n\nbekijk ook\n\nUITGELEGD. Zo snel verspreidt het coronavirus zich\n\nHoelang blijf je besmet met het coronavirus?\n\nHoe het coronavirus onze cellen kaapt",Restaurant bedenkt originele manier om klanten in alle veiligheid te bedienen: ‘Serres Séparés’,nl
8431,"Eind april zijn de eerste stuifmeelkorrels van grassen waargenomen in de lucht. Dat betekent dat het hooikoortsseizoen begonnen is. Dat meldt het gezondheidsinstituut Sciensano vrijdag.\n\nHet stuifmeel van de meer dan honderd soorten grassen zijn de belangrijkste oorzaak van wat in de volksmond hooikoorts wordt genoemd. De graspollen veroorzaken allergie bij minstens één op de zes Belgen. Doorgaans wordt het stuifmeel van mei tot augustus in de lucht verspreid. Het lange stuifmeelseizoen van vier maanden is te verklaren door de opeenvolgende bloeiperiodes van de verschillende grassoorten.\n\n“Dit jaar hebben we eind april al kleine hoeveelheden graspollen in de lucht gemeten. Het is gekend dat aan het begin van het seizoen weinig korrels volstaan om klachten van een allergie te veroorzaken bij zeer gevoelige personen”, zegt Ann Packeu, wetenschappelijk medewerkster van het nationale stuifmeelmeetnet AirAllergy van Sciensano. “We gaan momenteel de meest kritieke periode in voor de meeste mensen die aan hooikoorts lijden. Deze periode duurt meestal van half mei tot half juli.”\n\nDe veranderingen van de pollenconcentraties zijn vooral afhankelijk van het weer. Warm, droog en winderig weer bevordert de verspreiding van het stuifmeel, terwijl neerslag de pollen tijdelijk uit de lucht haalt. “Tijdelijk, want in deze periode heeft het stuifmeel de neiging om zich snel opnieuw te verspreiden in de lucht waardoor er een verhoogd risico op allergieën ontstaat na een regenbui”, legt Packeu uit.\n\nHooikoorts kan verschillende symptomen veroorzaken. Het gaat van prikkende, jeukende, tranende en rode ogen tot onder meer niezen, een verstopte of lopende neus, verstopte sinussen, verlies van smaak- en reukzin, hoesten, ademhalingsproblemen en vermoeidheid.\n\nOp de website www.airallergy.be kan u op de hoogte blijven van de evolutie van het hooikoortsseizoen in België.",Hou die zakdoeken maar klaar: hooikoortsseizoen is van start gegaan,nl
8432,"Liefst 11.696 atleten deden mee en stuurden massaal hun video’s op. Ook topsporters Yanina Wickmayer en Bashir Abdi gingen vandaag enkele uitdagingen aan in het gezelschap van Special Olympics-atleten.\n\n“In totaal deden 11.696 atleten mee aan de Special Olympics Belgium Virtual Games 2020. Dit is 3 keer meer dan tijdens de Nationale Spelen die ons om organisatorische redenen verplichten de deelname te beperken tot 3.400 atleten. We hopen dat, ondanks de omstandigheden en de afstand, iedereen heeft genoten van hun deelname aan de Special Olympics Belgium Virtual Games 2020”, legt Zehra Sayin, CEO Special Olympics Belgium uit in een persbericht.\n\nVandaag namen Yanina Wickmayer en Bashir Abdi deel aan de challenges.“Special Olympics-atleten missen, net zoals alle andere sporters, de competities en het matchgevoel. Ik ben heel blij dat ik vandaag met Kristi heb kunnen sporten en alle andere atleten heb kunnen aanmoedigen om in beweging te blijven”, vertelt Yanina nadat ze de evenwichtsoefening uitvoerde en de tennisbal vijf minuten in de lucht hield.\n\nFoto: Special Olympics, ©NicolasVanBruysel\n\nBashir Abdi: “Het geeft mij motivatie hen aan de slag te zien”\n\nMarathonloper Bashir Abdi, maakte op zijn beurt voor het eerst kennis met Special Olympics Belgium en haar atleten. Hij werd al snel uitgedaagd door SOB-atleten Evy Ploegaerts en Tjörven Delhaye om 2 km te lopen, één van de atletiekuitdagingen, en om vijf keer 30sec te planken, voor de uitdaging in het zwemmen. “Ik heb zoveel respect voor deze toppers! Het is fijn om hen te zien trainen en hoop dat ze gemotiveerd blijven om te blijven sporten. Het geeft mij motivatie hen aan de slag te zien”, zegt Bashir Abdi.\n\nFoto: Special Olympics, ©NicolasVanBruysel\n\nFoto: Special Olympics, ©NicolasVanBruysel",Geslaagde eerste editie van Special Olympics Belgium Virtual...,nl
8433,"De mist klaart op boven de bergen, zonnestralen priemen door de groene bladeren en door de lucht walst de heerlijke geur van vers geroosterde koffiebonen. In de verte zie ik vulkanen oprijzen tegen een helblauwe hemel. Ik geniet van dit prachtige uitzicht terwijl ik achteroverleunend van mijn koffie nip.\n\n“Bienvenidos a Guatemala!”\n\nIk schrik op en zie Juan González, oprichter van de lokale koffiecoöperatie FECCEG cameraman Lander en mij met een glimlach tegemoet lopen in het centrum van Quetzaltenango. Quetzaltenango, ook wel Xela genoemd, is de tweede grootste stad van het land en ligt in de bergen op zo’n vier uur rijden ten Noordwesten van de hoofdstad Guatemala City. Het centrum is een explosie van kleuren en geuren. De sfeer is gemoedelijk en alles gebeurt er met de glimlach.\n\nJuan startte in 2006, op deze plek zijn coöperatie in eerlijke handel. Daarmee werkt hij samen met Fairtrade België en met Delhaize. Tijdens deze reis zal hij ons meenemen naar de koffieplantages in het groene hart van het land. Ik kijk er naar uit want eerlijk gezegd weet ik niet goed wat ik me bij Fairtrade en zo’n label allemaal moet voorstellen. Eerlijke handel. Oké, maar wat houdt dat precies in? Hoe werkt het? En maakt Fairtrade echt een verschil of is het vooral een marketingtruucje om onze commerciële wereld wat mooier voor te stellen? Of om ons een beter gevoel te geven? Geen idee... Ik hoop het hier in het groene hart van Guatemala te ontdekken. Nog een beetje groggy van de jetlag – het tijdsverschil is zeven uur – stel ik Juan voor om eerst samen een extra koffie te drinken.\n\nKoffie voor de vrouwen?\n\n“Wist je dat Xela de hoogste regio van het land is waar koffie kan groeien? Zelfs tot op 2500 meter hoogte. De warme winden uit Mexico beschermen de bonen hier tegen de vorst. Daardoor krijgt de koffie een complexe en tegelijk frisse smaak”, zegt Juan, terwijl hij met een twinkeling in zijn ogen een pakje voor mijn neus plaatst. “Café de Mujeres”, lees ik. “Speciale koffie voor de vrouwen?” vraag ik al lachend aan Juan. We zijn hier nog maar pas en ik denk: “Alé, hij haalt al meteen zijn Latino charmes boven.” Maar ik blijk me te vergissen. Het is koffie, gemaakt door een collectief van vrouwen in zijn Fairtrade coöperatie. Hij laat me proeven. De smaak is uitstekend. Later verduidelijkt Catharina López, bezieltster van dit project, dat al deze vrouwen hun talenten ook inzetten om te ijveren voor meer vrouwenrechten in Guatemala. Ze creëren door hun koffie meer werk, geven vrouwen dezelfde lonen en rechten als mannen, zorgen voor microkredieten, communiceren via sociale media en gaan naar lokale gemeenschappen om veranderingen te creëren en vrouwen te empoweren. Prachtig werk dus. En ook dit maakt deel uit van Fairtrade.\n\nProeven en stevige kwaliteitscontroles\n\nNa het extra cafeïneshot neemt Juan ons mee naar zijn coöperatie FECCEG. Daar zien we een gigantische hangar met duizenden zakken vol koffiebonen van boeren uit de regio. Juans team voert er strenge kwaliteitscontroles uit, proeft en onderzoekt de koffie in het labo, schrijft beoordelingen, maalt de bonen en maakt alles klaar voor verkoop en export. In 2009 vertrokken de eerste zes containers met Fairtrade koffie naar de Verenigde Staten. Tien jaar later zijn het er al 101 die naar Azië, Australië, Noord-Amerika en Europa reizen. Daarnaast is er nog heel wat koffie bestemd voor de lokale markt. “Wij zijn rasechte ondernemers en doen aan internationale business maar dan wel recht vanuit ons hart. Vertrouwen, oprechte samenwerkingen, elkaar steunen en uitstekende kwaliteit maken er allemaal deel van uit. Door onze manier van werken sturen wij letterlijk een positieve verandering de wereld in. Hoe groter de Fairtrade business wordt, hoe meer mensen er beter van worden: van boer tot consument. Wij zijn allemaal verbonden met elkaar en kunnen door onze keuzes echt een verschil maken”, gaat Juan geïnspireerd verder.\n\nWelcome to the Jungle - Las Barrancas\n\nDe volgende ochtend laten we de stad achter en rijden we in Juans 4x4 meer dan twee uur de bergen en natuur in. De omgeving wordt steeds groener en tropischer. We worden op prachtige vergezichten getrakteerd. “Wist je dat Guatemala wordt omgeven door 33 vulkanen? Drie daarvan zijn nog steeds actief. Eentje, en hij wijst naar ‘Volcán de Fuego’, barstte twee jaar geleden in alle hevigheid uit. Dat kan nu ook gebeuren”, zegt Juan doodserieus terwijl ik me zo goed mogelijk op de weg concentreer om niet wagenziek te worden. Op een bepaald moment zijn er geen asfaltbanen meer. Enkel aardeweggetjes met veel putten en stenen, die door de bergen slalommen. We botsen alle kanten op in Juans 4x4. Cameraman Lander en ik besluiten het laatste deel van de rit in de laadbak van de 4x4 door te brengen. Zo kunnen we optimaal genieten van de overweldigende natuur. De bladeren van de bananenbomen wuiven langs ons voorbij en we moeten ons meermaals bukken voor geurige paarse bloesems die over de weg hangen. De natuur is adembenemend mooi. Plots houden we halt in een piepklein dorpje dat slechts enkele huizen telt: Las Barrancas.\n\nJuan heeft er een afspraak met een koffieproducent en Lander besluit video’s met zijn drone te maken. Ik loop de weg af en ga verderop alleen op verkenning. Plots komt er een man met een bijzonder groot mes uit het struikgewas op me afgestapt. Het angstzweet breekt me uit.\n\nWat schuilt daar in het struikgewas?\n\n“Hola”, zeg ik zo vriendelijk mogelijk tegen de man met zijn machete. Hij lacht terug. Oef! “Trabajas aqui? Werk je hier?”, probeer ik verder om de sfeer gemoedelijk te houden daar zo alleen in de jungle. Plots komt er een waterval van woorden uit zijn mond en zwiert hij zijn mes alle kanten op. Het zweet druppelt op mijn voorhoofd. Ik word een beetje ijl in het hoofd maar doe zo goed mogelijk mijn best om zijn veelheid aan woorden te begrijpen. Ineens heb ik door dat hij de eigenaar is van het land en dat hij met zijn mes naar de bomen, de weg en het land zwiert, enkel om zijn woorden kracht bij te zetten. Oef! Zijn naam is Ramiro en hij blijkt een van de belangrijkste boeren in de regionale koffieteelt. Dat treft! Hij wenkt me om met hem het struikgewas in te duiken. Net op dat moment komt Lander terug. Ramiro trekt zijn mes opnieuw maar lacht en baant de weg voor ons allen in de dichtbegroeide jungle op de bergflank.\n\nZo veel meer dan koffie.\n\n“Hier kweek ik koffie”, zegt hij fier, terwijl hij naar verschillende struikachtige planten wijst die tot aan onze schouders komen en begroeid zijn met witte geurende bloempjes. De koffieplanten, Coffea’s Arabicas, staan net in bloei. “Hierna komen er groene en nog later donkerrode besjes op waar de koffiebonen inzitten. Oogsten gebeurt één keer per jaar al kan de oogsttijd variëren. Meestal ergens tussen november en februari”, gaat Ramiro verder. “Ik had een strakke plantage verwacht maar dit lijkt wel een jungle. En ik zie zoveel meer dan enkel koffieplanten”, zeg ik verwonderd. “Dat klopt”, knikt Ramiro. “Dankzij de coöperatie en Fairtrade krijgen we een goede prijs voor ons werk maar ook zaden om andere gewassen te planten. Daardoor heb ik hier nu tussen de koffieplanten bomen met bananen, sinaasappels, limoenen, avocado’s, nispero’s, macadamia’s, enzovoort. Alles is biologisch. Pesticiden gebruiken we nooit en we werken met natuurlijke meststoffen. We krijgen ook opleidingen over nieuwe landbouwtechnieken. Bijvoorbeeld manieren om de grond van goede mest te voorzien waardoor deze bijzonder vruchtbaar wordt.” Hij graait wat aarde weg onder een bananenboom. Die ziet er inderdaad rijk en gezond uit. “We werken bijzonder hard maar het weer en klimaatsveranderingen hebben hun impact op onze oogst. Dat hebben wij niet in de hand. Dus mocht de koffieoogst op een bepaald moment mislukken, dan hebben wij, dankzij de samenwerking met de coöperatie en Fairtrade, gelukkig nog veel andere bomen waarmee we onze gezinnen kunnen voeden. Hierdoor is ons leven er enorm op vooruit gegaan”, verklaart hij terwijl we verder door zijn stukje jungle lopen.\n\nFinca El Vergel\n\nDe volgende dag bezoeken we Finca El Vergel, omgeven door eindeloze groene bergflanken. Het lijkt wel of het landschap ons helemaal absorbeert. Zo surrealistisch is het. Vanuit deze groene parel doet de koffiecoöperatie uitgebreid onderzoek naar bodemkwaliteit. Het ecologisch evenwicht tussen planten, dieren en de aarde staat centraal. Bovendien krijgen lokale boeren hier allerlei workshops waardoor hun gewassen in de beste condities kunnen groeien. Precies waar Ramiro gisteren over vertelde. Iets verderop, in de buurt van San Marcos bezoeken we een tweede gemeenschap van Fairtrade koffieproducenten. Ook hier valt de diversiteit op het veld op. Wat nog opvalt, is dat alle telers ook hier eigenaar zijn van deze percelen. “Klopt“, zegt Ricardo Soto. “Wij zijn geen werknemers maar ondernemers. Dat zorgt ervoor dat Fairtrade in alle aspecten zeer belangrijk is voor ons en voor onze families. Hoe beter de business loopt, hoe meer wij kunnen innoveren en hoe beter wij de wereld van onze producten kunnen voorzien.” Fairtrade “Het is dankzij het engagement van grote marktspelers zoals Delhaize, dat we bij lokale koffieproducenten in het Zuiden, grote volumes kunnen afnemen. Daardoor kunnen zij nog meer innoveren en ondernemen. Het is zo dat we werkelijk een verschil maken. En het mooie is dat iedereen die in de winkel deze Fairtrade koffie koopt, hier rechtstreeks aan bijdraagt”, verduidelijken Douchka van Olphen en Danka de Croo van Fairtrade Belgium. “Inderdaad, de wereld mee mooier maken, terwijl je geniet van een kop koffie. Hoe simpel kan het zijn!”, denk ik luidop. “Guatemala is een prachtig land maar wat me nog het meest zal bijblijven is welk verschil Fairtrade werkelijk maakt. En wat er allemaal achter dat label schuilt. Fairtrade draait om zoveel meer dan boeren een eerlijke prijs voor hun product geven. Dat is duidelijk. Ondernemerschap, onderzoek, strenge kwaliteitscontroles, kennisuitwisseling, diversifiëren op het veld, respect voor het milieu, gelijke rechten voor vrouwen, ... Het maakt er allemaal deel van uit. Fairtrade is een bijzonder mooie manier van handel drijven en het zou eigenlijk de standaard moeten zijn. Wanneer ik bij een volgend bezoek aan de supermarkt de keuze heb tussen gewone producten of Fairtrade bananen, koffie, chocolade of wat dan ook, zal ik geen moment meer twijfelen en de Fairtrade variant kopen. Niet alleen zijn het ongelooflijke producten, door mijn aankoop, weet ik nu dat ik werkelijk bijdraag aan een betere wereld. Zo eenvoudig kan het dus zijn. En naar mijn gevoel zou iedereen dat moeten doen!”.\n\nFairtrade België, FECCEG & Delhaize slaan de handen in elkaar en brengen binnen het ‘Latitude 28’-gamma heerlijke Fairtrade koffie vanuit het groene hart van Guatemala.\n\nKarima Ghozzi van Delhaize: “Wij werken al 30 jaar samen met Fairtrade België voor diverse producten in ons gamma. Delhaize zet in op duurzaamheid en steunt eerlijke producenten zodat zij hun koffie kunnen blijven telen. Het is dankzij hen dat wij onze klanten een prachtig assortiment exotische en kwalitatieve smaken kunnen aanbieden. Fairtrade biedt hierbij de garantie dat er een eerlijk verhaal aan deze producten verbonden is. Dit is dus een mooi partnerschap waar iedereen beter van wordt.”\n\nDoor reisreporter Veerle Symoens.\n\nProductie in samenwerking met Fairtrade Belgium en Delhaize Latitude",Een koffie in Guatemala!,nl
8434,"Als zelfs mijn meest ­onsportieve collega na ­weken thuiswerken de loopschoenen aantrekt, kan je er van op aan dat lopen dezer ­dagen de nieuwe ­nationale sport is. Zonder twijfel doen de meesten dat met muziek in de oren. “Zo loop ik sneller”, klinkt het dan. En dat beelden ze zich niet in. Muziek heeft wel degelijk een ­effect op ons brein en bijgevolg op onze prestaties.","Muziek kan je sneller doen lopen, maar dan moet het wel de juiste zijn",nl
8435,"Darya Klishina heeft in een interview een opmerkelijke onthulling gedaan. Volgens de Russische verspringster kreeg ze een bom geld om… escorte te worden.\n\nDe 29-jarige Klishina is geen onbekende in haar sport. Ze won twee keer goud op het EK indoor (2011, 2013), pakte brons op het EK (2014) en nam zilver mee naar huis op het WK (2017). Ze heeft een persoonlijk record van 7m05.\n\nMaar sommigen zien in de blondine blijkbaar andere dingen dan een topatlete. “Ik kreeg een aanbod om als escorte te gaan werken”, zei ze. “Het bericht kwam van een anonieme persoon uit de VS. Hij deed het aanbod enkele maanden geleden in een persoonlijk bericht op Instagram. Ik had nooit verwacht om zoiets te ontvangen. Ik ben niet iemand die begint te schelden en heb hem vriendelijk geantwoord dat ik niet geïnteresseerd was.”\n\nMaar de man in kwestie gaf niet zomaar op. “Hij antwoordde door te zeggen: Wacht, weiger niet meteen. Je kent niet eens de voorwaarden en het bedrag dat ik aanbied. Die som was wel vrij groot. Het was bijna 180.000 euro… per maand. Ik dacht bij mezelf: zie ik er nu echt uit als een vrouw die zo’n aanbieding zou aanvaarden?”\n\nKlishina werd in 2016 wereldberoemd toen ze als enige Russische atlete werd toegelaten op het olympische atletiektoernooi in Rio.",Russische topatlete onthult opmerkelijk aanbod: “Ik kreeg bijna 180.000 euro per maand om escorte te worden”,nl
8436,"Het water van de kanalen in Venetië is sinds de lockdown kraakhelder. En dat wil de stad blijkbaar ook na het coronavirus zo houden, want het voorstel om massatoerisme voortaan te bannen en een bezoekersaantal per dag vast te leggen lijkt aan populariteit te winnen.\n\nVenetië kreunt al langer onder het massatoerisme. De talloze cruiseschepen en de miljoenen toeristen die de stad voortdurend overspoelen, zorgden er in het verleden al voor dat er plannen rezen om een bezoekersaantal in te stellen. Nu de stad tijdens de lockdown heropbloeit, lijken dergelijke initiatieven ook steeds meer in overweging te worden genomen.\n\nZo zou het stadsbestuur van Venetië volgens een documentaire van France Info na de lockdown overwegen om een ‘zachtere economie’ te voeren. Het voorstel om een bezoekersaantal in te stellen per dag ligt daarbij op tafel.\n\nAan France Info bevestigt Matteo Secchi van Venessia, een activistenorganisatie die zich inzet voor het welzijn van de stad, dat Venetië van plan is om stappen te zetten: “Ik geloof dat grote cruiseschepen die in Venetië aanmeren na de epidemie tot het verleden zullen behoren. Het heeft geen enkele zin om deze hier nog toe te laten.”\n\nLEES OOK. Bioloog filmt “opmerkelijke bezoeker” in glashelder water van Venetiaanse kanalen",Venetië wil na lockdown massatoerisme bannen,nl
8437,"Jonathan Borlée heeft de broederstrijd tegen zijn tweelingbroer Kevin Borlée in De container cup gewonnen. En daar had hij het vel van zijn handen voor over. Het zag er zelfs lang naar uit dat Jonathan zich ook op de eerste plaats van de eindstand zou positioneren, maar een slechte fietsproef verwees hem toch nog naar de achtste plaats.\n\nKevin Borlée mocht als eerste van de tweelingbroers in de container stappen. Hij maakte de fout om de loopband op 18 kilometer per uur in te stellen en niet meer te versnellen, hoewel hij nog op adem op overschot had. “Ik ben een sprinter, geen langeafstandsloper”, klonk het laconiek achteraf. De voormalig Europees kampioen op de 400 meter moest zo vrede nemen met de zevende looptijd. Een gemiste kans. Een foute techniek tijdens het roeien en matige fietsproef zorgden ervoor dat Kevin Borlée uiteindelijk in de middenmoot terecht kwam. Een veertiende plaats met een chrono van 11:17:65. Kevin Borlée maakte onderweg wel indruk met zijn kracht: het klom 75 monkeybars ver en tilde vooral 100 kilogram op de benchpress. Indrukwekkend voor iemand die amper 67 kilogram weegt.\n\nJonathan Borlée kon gebruikmaken van de tips van broer Kevin en profiteerde daar meteen van op de loopband. Die stelde hij in op 20 kilometer per uur. Een tempo dat hij makkelijk volhield, maar net zoals Kevin liet hij na om op het einde te versnellen. Een kort sprintje had volstaan om Thibau Nys van de eerste plaats verjagen, maar Jonathan hield zich in. Met 4 minuten en 38 seconden zette hij de tweede loopchrono op 1.500 meter neer.\n\nAan de monkeybars ging Jonathan ook verder dan zijn tweelingbroer: 80 stuks in totaal. Maar hij hield er wel een pijnlijke blessure aan over. Flink wat vel was van zijn handpalmen verdwenen. Dat weerhield de sprinter er niet van om de golfbal maar liefst 144 meter ver te slaan, de tweede beste prestatie tot nu toe. Ook Jonathan tilde meer dan zijn eigen lichaamsgewicht, maar hield het bij 90 kilogram. Zo mocht hij wel in pole positie aan de afsluitende drie kilometer fietsen beginnen. Jonathan zat echter stikkapot en zette slechts de 17e fietstijd neer. Daardoor zakte hij finaal nog van de eerste naar de achtste plaats. Met een chrono van 10:30:32 doet hij wel 47 seconden beter dan zijn broer Kevin. “Mooi zo. Hij heeft mij al vaak geklopt, het werd tijd dat het nog eens omgekeerd was.”\n\nMeer over De container cup lezen? Dat kan hier!\n\nTussenstand bij de topsporters\n\n1. Oliver Naesen: 09:48:40\n\n2. Tim Brys: 09:48:43\n\n3. Dirk Van Tichelt: 10:03:01\n\n4. Victor Campenaerts: 10:05:43\n\n5. Thibau Nys: 10: 11:21\n\n6. Toon Aerts: 10:13:44\n\n7. Simon Mignolet: 10:16:11\n\n8. Jonathan Borlée: 10:30:32\n\n9. Bart Swings: 10:32:03\n\n10. Thomas Briels: 10:54:48\n\n12. Thomas De Gendt: 10:58:88\n\n12. Yves Lampaert: 11:01:49\n\n13. Remco Evenepoel: 11:08:04\n\n14. Kevin Borlée: 11:17:65\n\n15. Arthur Van Doren: 11:20:92\n\n16. Jolien D’Hoore: 12:28:82\n\n17. Pieter Timmers: 12:34:68\n\n18. Hans Vanaken: 12:37:45\n\n19. Fanny Lecluyse: 13:42:81\n\n20. Kirsten Flipkens: 13:57:77\n\n21. Kim Mestdagh: 14:27:49\n\n22. Jaouad Achab: 15:07:17\n\n23. Tessa Wullaert: 15:17:57\n\n24. Nina Sterckx: 16:43:55\n\nBekijk De container cup van maandag tot donderdag om 20u op Vier en Play Sports!\n\nVIDEO. De Borlées betreden vanavond De container cup: “Het moeilijkste is om gemotiveerd te blijven”","Borlées laten snelste looptijd liggen in De container cup, maar verrassen wel in andere nummers",nl
8438,"Zo moet het dus niet: de selfielens is veel kleiner en heeft een lagere resolutie dan je gewone smartphonecamera\n\nJe hebt hem altijd op zak en hij is makkelijk te gebruiken, dus fotograferen we ons halve leven met onze telefoon. Maar voor je al je kiekjes op Facebook en Instagram zwiert: niet élke smartphoenfoto is geslaagd. Fotografe Vicky Bogaert, schrijfster van ‘De Phonetograaf’, deelt haar tips.\n\n– Zoom nooit in met je camera. Een smartphone zoomt niet echt, hij knipt een deel van je beeld uit en vergroot dat. Het resultaat lijkt een beetje op een digitale telefoonfoto van begin jaren 2000, waarop je de pixels ziet. In plaats van te zoomen, ga je beter dichter naar je onderwerp. Als dat niet kan, vraag je af of de foto wel echt nodig is.\n\n– Gebruik nooit de flits van je smartphone, want die zit net naast je lens, waardoor je altijd frontaal licht op je onderwerp hebt. Bij portretten krijg je dan rode ogen, fotografeer je een groep mensen, zal alleen het midden er duidelijk opstaan. Heb je toch licht nodig, kan je beter de zaklamp van een andere smartphone gebruiken om bij te lichten, van opzij bijvoorbeeld. Of je plakt een stukje kleenex voor het lampje, waardoor het licht diffuser wordt.\n\nFoto: Vicky Bogaert\n\n– Maak je een portret, fotografeer dan in de schaduw, nooit in de volle zon. De zon geeft hele harde schaduwen, waardoor mensen vaak fronsen of schaduwen hebben onder hun ogen of neus. Als je in de schaduw fotografeert, moet je geen rekening houden met de stand van de zon of met tegenlicht. Bewolkt weer is ook ideaal om portretten te maken buiten.\n\n– Fotografeer je kinderen, probeer hen dan geen druk op te leggen. Maak er een spelletje van: willen ze niet lachen, vraag dan of ze boos willen kijken. En nog bozer. En dan bang. En dan alsof ze moeten vluchten voor een gigantisch grote pinguïn. Ga mee in hun emoties en doe gekke dingen met hen – op de duur lachen ze uit zichzelf. Zolang ze maar niet het gevoel hebben dat ze moeten presteren.\n\n– Een smartphonecamera heeft een grote scherptediepte, waardoor de voor- en de achtergrond scherp zijn. Die kan je gebruiken om met de groot/kleinverhoudingen te spelen, waarbij wat dicht bij de lens staat groot wordt, en verder klein. Dat soort effecten kan je makkelijk bereiken met weinig middelen.\n\nFoto: Vicky Bogaert\n\n– Maak een selfie niet met je selfielens, maar met een afstandsbediening. De selfielens geeft een veel lagere resolutie, dus de kwaliteit van je foto is niet zo hoog. Bovendien is de selfielens kleiner waardoor er minder licht in je camera valt en je vaker een korrelig beeld (ruis) hebt.\n\n– Fotografeer je een landschap, plaats de horizon dan niet steeds in het midden. Gebruik het raster in je camera en probeer de verhouding in derden te leggen, fotografeer je de horizon op één derde, leg je de nadruk op de lucht, leg je hem op twee derde, leg je de nadruk op de weg of het landschap.\n\nFoto: Vicky Bogaert\n\n– Maak op een route waar je elke dag langs komt, zoals de weg naar het station, eens foto’s van alles in één bepaalde kleur, zoals rood. Op die manier leer je andere dingen zien in je dagelijkse omgeving, je leert abstract kijken naar kleuren en vormen. Zo train je je oog.\n\n‘De Phonetograaf’ van Vicky Bogaert, Van Halewyck, 21,99 euro. Bekijk meer tips op de blog www.smartphonefotografie.be\n\n* Dit artikel verscheen eerder op 16 novmber 2017",“Maak nooit selfies met je selfielens” en andere tips voor betere smartphonefoto’s,nl
8439,"400 meter-loper Bralon Taplin heeft zijn beroepsprocedure voor het Internationaal Sporttribunaal TAS in Lausanne verloren. Daardoor mist hij de Olympische Spelen van volgend jaar in Tokio en de volgende twee wereldkampioenschappen.\n\nTaplin, een 28-jarige sprinter uit Grenada, werd geschorst nadat hij vorig jaar in april niet opdaagde voor een dopingcontrole na een wedstrijd in eigen land. De atleet voerde aan dat hij nooit was verwittigd over de controle maar die uitleg achtte het TAS “ongeloofwaardig”. Daardoor blijft zijn schorsing van vier jaar behouden.\n\nOp de Spelen van 2016 in Rio haalde Taplin de finale van de 400 meter. Daarin werd hij zevende. Hij is er volgend jaar zeker niet bij in Tokio en evenmin op de WK’s van 2022 (in Oregon) en 2023 (in Boedapest).","TAS handhaaft dopingschorsing van Bralon Taplin, olympisch finalist op 400 meter",nl
8440,"Aardverschuiving voor de liefhebbers van de populaire fiets- en loopapp Strava waarmee je al je prestaties minutieus kan bijhouden. Het is er gedaan met gratis krachtmetingen want voortaan moet je betalen voor een deel van de functies.\n\n“Dit is een zwaar jaar, maar in moeilijke tijden zetten mensen vaak hun prioriteiten opnieuw op een rijtje. In 2020 zijn we dan ook anders naar de wereld gaan kijken: wat is het belangrijkst voor ons en hoe kunnen we dat realiseren?” Deze woorden zagen de vele gebruikers van de app maandag in hun mailbox landen. En ze kondigden vooral aan dat er voortaan “een paar gratis functies die bijzonder complex en duur zijn om te onderhouden, worden opgenomen in een betaald lidmaatschap.”\n\nVoortaan zul je in de gratis versie enkel nog zien wie de tien snelste waren op een bepaald segment, zoals hier op de Molenberg. Foto: Strava\n\nDe belangrijkste functie die voortaan betalend is, is het vergelijken van segmentklassementen. Voor wie Strava niet kent, houdt dat in dat je voor bepaalde stukken - bijvoorbeeld de Koppenberg voor fietsers - kan zien hoe snel je zelf reed, maar ook de hoeveelste plaats je bekleedt tussen iedereen die ooit met Strava op die berg fietste, hoeveel sneller of trager je was dan de vorige keer én of je al dan niet straffer bent dan je vrienden. Al het voorgaande maakte de app zeer populair omdat zo’n eerste plaats op een segment best wel iets is om mee uit te pakken onder vrienden. Sommige wielertoeristen probeerden er ook profs mee te verslaan. Maar voortaan zijn die krachtmetingen dus zo goed als volledig betalend. Het enige wat je nog gratis kan zien, is hoe snel je daar zelf reed of loopt en wie de top-tien bekleedt. Maar om te weten of je makkers beter zijn en of je nu twee seconden sneller was dan de vorige keer, moet je centen neerleggen. 5 euro per maand om concreet te zijn. Al mogen bestaande gebruikers wel eerst 60 dagen gratis proefdraaien.\n\nWaarom Strava dit doet? Het bedrijf maakt blijkbaar geen winst “en wil er over tientallen jaren nog steeds voor sporters kunnen zijn”. Vroeger waren er ook wel al betalende opties, maar die brachten duidelijk niet genoeg op. Wat niet abnormaal was omdat je eigenlijk al veel kreeg in de gratis versie. Al laten ze ook wel weten dat ze met de opbrengst van de lidmaatschappen willen investeren “in nog meer en betere functies”. Zo beloven ze binnenkort een nieuwe manier te lanceren “om te wedijveren op segmenten”.\n\nWat er verder nog wegvalt uit het gratis deel, is ook het plannen van routes of het geven van aanbevelingen voor bepaalde routes.",Populaire sportapp Strava vraagt voortaan geld om te zien of je sneller bent dan je fiets- of loopmakkers,nl
8441,"Vanavond serveert De container cup voor het eerst een echte broederstrijd. De 400 meter-tweeling Kevin en Jonathan Borlée nemen het tegen elkaar op in een rechtstreeks duel. Jongere broer Dylan waagt volgende week zijn kans.\n\nFoto: BELGA\n\nJonathan Borlée\n\nBeroep: 400 meter-loper\n\nLeeftijd: 32 jaar\n\nLengte: 1m80\n\nGewicht: 69kg\n\nHartslag in rust: 43\n\nPalmares: Europees kampioen\n\nWie is de meest competitieve van de drie Borlée-broers?\n\n“We zijn alle drie zeer competitief. Er is geen verschil. Of we nu een gezelschapsspel spelen, aan het fietsen zijn, met een kart rijden of op de piste lopen… We willen altijd winnen. Toen we klein waren, kwam daar ook geregeld ruzie van. Maar dat is nu voorbij.”\n\nHet uitstel van de Olympische Spelen is bij jullie hard aangekomen. Heb je het al een plaats kunnen geven?\n\n“We zagen de beslissing al wel een tijdje aankomen, maar toch was het niet makkelijk om het te aanvaarden. Het moeilijkste is om gemotiveerd te blijven om elke dag opnieuw te gaan trainen. Er is geen enkel doel in de nabije toekomst en we weten ook niet wanneer we weer een wedstrijd zullen kunnen lopen. Maar dat is voor al onze concurrenten hetzelfde natuurlijk.”\n\nHeb je dit jaar nog een grote atletiekmeeting nodig om in vorm te blijven?\n\n“Ik heb vorig jaar ook al weinig wedstrijden gelopen en nog een jaar zonder competitie zou het allemaal wel lastig maken. Dus wat mij betreft, pakken we dit jaar mee wat we kunnen. Elke wedstrijd die ik in 2020 zou kunnen lopen, zou me deugd doen.”\n\nFoto: Isosport\n\nKevin Borlée\n\nBeroep: 400 meter-loper\n\nLeeftijd: 32 jaar\n\nLengte: 1m80\n\nGewicht: 67kg\n\nHartslag in rust: 45\n\nPalmares: Europees kampioen\n\nHeb je net zoals je broer Jonathan dit jaar nog een wedstrijd nodig om klaar te zijn voor 2021?\n\n“Ik begrijp Jonathan, maar voor mij is het minder belangrijk. Als ik nog een wedstrijd wil lopen dit jaar, dan liefst eentje op een groot kampioenschap. En anders maak ik mij wel klaar voor 2021 zonder competitie. Ik heb ervaring genoeg.”\n\nKan het uitstel van de Olympische Spelen ook een voordeel zijn voor de 4x400m?\n\n“Dat zou kunnen. Ik en mijn broers weten hoe het moet om in topvorm naar zo’n evenement toe te werken en de jonge Jonathan Sacoor (20) heeft nog een extra jaar om te groeien. We gaan er in ieder geval alles aan doen om in Tokio een groots resultaat neer te zetten.”\n\nHeeft de lockdown ook positieve kanten gehad?\n\n“Ik heb deze periode gebruikt om alles even los te laten en te herbronnen. Ik heb de kalmte teruggevonden en minder getraind dan anders. Genoeg om de vorm te behouden. Maar er was meer tijd om videogames te spelen en films te kijken.”\n\nBekijk aflevering van De container cup met Kevin en Jonathan Borlée vanavond om 20u op Vier en Play Sports!\n\nTussenstand bij de topsporters\n\n1. Oliver Naesen: 09:48:40\n\n2. Tim Brys: 09:48:43\n\n3. Dirk Van Tichelt: 10:03:01\n\n4. Victor Campenaerts: 10:05:43\n\n5. Thibau Nys: 10: 11:21\n\n6. Toon Aerts: 10:13:44\n\n7. Simon Mignolet: 10:16:11\n\n8. Bart Swings: 10:32:03\n\n9. Thomas Briels: 10:54:48\n\n10. Thomas De Gendt: 10:58:88\n\n11. Yves Lampaert: 11:01:49\n\n12. Remco Evenepoel: 11:08:04\n\n13. Arthur Van Doren: 11:20:92\n\n14. Jolien D’Hoore: 12:28:82\n\n15. Pieter Timmers: 12:34:68\n\n16. Hans Vanaken: 12:37:45\n\n17. Fanny Lecluyse: 13:42:81\n\n18. Kirsten Flipkens: 13:57:77\n\n19. Kim Mestdagh: 14:27:49\n\n20. Jaouad Achab: 15:07:17\n\n21. Tessa Wullaert: 15:17:57\n\n22. Nina Sterckx: 16:43:55",De Borlées betreden vanavond De container cup: “Het moeilijkste is om gemotiveerd te blijven”,nl
8442,"Begin maart kondigden Usain Bolt (33) en zijn partner Kasi Bennett al aan dat ze een kindje verwachtten. Nu mag de gewezen sprinter zich de trotse vader van een dochter noemen.\n\nVreemd genoeg kondigde Andrew Holness, de eerste minister van Bolts geboorteland Jamaica, als eerste het nieuws aan.\n\nVoor de wereldrecordhouder op de 100 en 200 meter is het de eerste keer dat hij vader wordt.",Usain Bolt vader van eerste dochter,nl
8443,"Het kleuter- en lager onderwijs kan vanaf 2 juni volledig openen. Dat werd beslist na een marathonoverleg tussen de onderwijskoepels, de vakbonden en onderwijsminister Ben Weyts (N-VA).\n\nNa uren vergaderen beslisten de onderwijskoepels, de vakbonden en minister van Onderwijs Ben Weyts (N-VA) om het aantal leerjaren dat naar school kan gaan uit te breiden. Vanaf 2 juni kan het kleuter- en lager onderwijs opnieuw naar school. Het gaat voor de duidelijkheid om een maximumscenario waar scholen van kunnen afwijken.\n\n“Kleuters kunnen binnenkort naar school”, klinkt het. Het kleuteronderwijs kan opnieuw voltijds open. “De dagopvang voor kleuters vervalt hierdoor. De klasgroep in het kleuteronderwijs wordt de contactbubbel, ook al is die groter dan 20. Dezelfde bubbel wordt aangehouden tot het einde van het schooljaar. Social distancing moet niet toegepast worden bij de kleuters. Afspraken inzake handhygiëne blijven gehandhaafd. De leerkracht moet ook geen masker dragen bij het les geven. Voor contacten tussen volwassenen, blijft het wel verplicht om een mondmasker te dragen.”\n\nFoto: BELGA\n\nLager onderwijs\n\nOok het aantal leerjaren in het lager onderwijs wordt uitgebreid. “Voor het lager onderwijs hebben we de ambitie om voor alle leerjaren minstens de helft van de onderwijstijd tot het einde van het schooljaar te voorzien met een maximum van 4 dagen per week”, klinkt het. “De scholen kunnen zelf beslissen onder welke modaliteiten hieraan invulling gegeven wordt. Dit kan bijvoorbeeld ook alternerend per week, halve dagen, volle dagen, … De volledige heropstart in het lager onderwijs zal gepaard blijven gaan met social distancing in de klas. Uitgangspunt blijft dat de oppervlaktenormen van 4 m² per leerling en 8 m² per leerkracht worden gehandhaafd. Iedere leerling krijgt in het klaslokaal een vaste zitplaats.”\n\nHet principe van contactbubbels blijft behouden maar kan op aangeven van de GEES verruimd worden met het oog op de praktische haalbaarheid tot max. 20 leerlingen, evenwel enkel als de oppervlakte het toelaat. Leerlingen krijgen les in een vast klaslokaal en in vaste groepen van max. 20 leerlingen. “Het spreekt voor zich dat scholen de heropstart enkel kunnen uitbreiden indien dat op een voldoende veilige manier kan”, klinkt het. Voor de leerjaren die heropstarten, vervalt het aanloopleren zoals we het nu kennen.\n\nOok perspectief voor tieners\n\nDe Nationale Veiligheidsraad liet het onderwijsveld al eerder de ruimte om naast de laatstejaars (het zesde en zevende jaar) in het secundair onderwijs, ook het tweede en vierde middelbaar op te starten. Vanmorgen werd beslist om dat ook effectief te doen vanaf 2 juni.\n\n“Vanaf 2 juni zullen de leerlingen van het 2de en 4de jaar secundair de lessen op school kunnen hervatten. Deze leerlingen komen gedurende maximum 2 volle dagen of 4 halve dagen per week naar school”, zegt het kabinet Weyts. “Daarnaast is iedereen het er mee eens dat alle leerlingen het schooljaar samen moeten kunnen afsluiten. Leerlingen van het 1ste, 3de en 5de jaar gewoon secundair onderwijs worden daarom – los van eventuele evaluaties – ten minste 1 dag en meer als het kan uitgenodigd in de loop van de rest van het schooljaar. Hetzelfde geldt voor leerlingen van het deeltijds beroepssecundair onderwijs.”",Kleuter- en lager onderwijs kan volledig openen vanaf 2 juni,nl
8444,"Olympisch kampioene Katerina Stefanidi heeft zaterdag een polsstokwedstrijd over afstand gewonnen, nadat ze 34 keer over de lat van vier meter ging in een halfuur. De 30-jarige Griekse haalde het voor de Amerikaanse Katie Nageotte (30) en Canadese Alysha Newman (21).\n\nNu het atletiekseizoen wegens de coronacrisis helemaal stilgevallen is, leggen de atleten zich toe op alternatieve competities op afstand, zoals de ‘Ultimate Garden Clash’. Op hun eigen trainingsplek plaatsten de toppolsstokspringsters de lat op vier meter. In een halfuur moesten ze proberen die hoogte zo vaak mogelijk te overschrijden.\n\nKaterina Stefanidi, die in het warme Athene sprong, haalde het voor Katie Nageotte, die in de Amerikaanse staat Georgia haar kans waagde. Alysha Newsman, aan zet in de buurt van Toronto, volgde als derde.\n\nThree athletes\n\nThree different locations\n\nThree bars at 4 metres\n\n30 minutes to clear as many bars as possible\n\n\n\nWho is going to win the #UltimateGardenClash – @KatStefanidi, @alysha_newman94 or @ktnago13? https://t.co/1KxKh1iMju — World Athletics (@WorldAthletics) May 16, 2020\n\nDe Zweedse wereldrecordhouder Armand Duplantis, de Amerikaanse tweevoudige wereldkampioen Sam Kendricks en de Fransman Renaud Lavillenie, de olympische kampioen van 2012, namen het op 3 mei al eens tegen elkaar op in een gelijkaardige competitie. Lavillenie en Duplantis sprongen elk 36 keer over 5 meter, Kendricks 26 keer.",Griekse Stefanidi wint duel onder polsstokspringsters in Ultimate Garden Clash,nl
8445,"Op donderdag 21 mei werden 276 nieuwe coronagevallen gerapporteerd. De voorbije 24 uur waren er 56 nieuwe opnames. Er waren in de afgelopen 24 uur 26 sterfgevallen en 135 patiënten werden uit het ziekenhuis ontslagen. Dat blijkt vrijdag uit de dagelijkse update van de coronacijfers in België.\n\nIn de ziekenhuizen zijn er momenteel in totaal 1.415 patiënten opgenomen. In de intensieve zorgen liggen in totaal 268 patiënten, dat is een verdere daling met 9 patiënten in de voorbije 24 uur. 15.123 patiënten zijn ontslagen uit het ziekenhuis en genezen verklaard sinds 15 maart, een stijging van 135 in de voorbije 24 uur.\n\nVan de nieuwe gevallen wonen er 175 in Vlaanderen, 69 in Wallonië en 30 in Brussel. Er is geen informatie over de woonplaats van de overige 2 gevallen. Dat brengt het totale aantal bevestigde besmette personen op 56.511.\n\nIn totaal werden 9.212 sterfgevallen gerapporteerd, dat is een stijging van 26 in de voorbije 24 uur.\n\nR-waarde\n\nOpvallend bij de nieuwe cijfers is dat de besmettingsgraad, ook het reproductiegetal genoemd, stijgt naar 0,86. Het reproductiegetal (R) geeft weer hoeveel mensen een besmette patiënt op zijn beurt besmet. Is dat cijfer bijvoorbeeld 2, dan besmet elke patiënt 2 anderen, die op hun beurt elk 2 anderen besmetten. Ligt het op 0,5, dan besmetten 4 personen in totaal 2 personen, die er op hun beurt nog 1 ziek maken. Elke R-waarde tot en met 1 houdt de epidemie onder controle. Met 0,86 zitten we nu dichter in de buurt.\n\nEffecten versoepeling\n\nDe virologen hoopten het aantal bijkomende ziekenhuisopnames per dag onder 50 te krijgen, maar dat lukt maar niet. “Mogelijk is het de invloed van de versoepeling van de maatregelen”, zei microbioloog Herman Goossens (UAntwerpen) donderdag nog. “Die effecten gaan we in de komende dagen zien. Het ‘Moederdag-effect’ (de maatregelen werden versoepeld op 10 mei, red.) zal volgende week in de cijfers te zien zijn.”\n\nVerwacht werd dat die invloed donderdag al zichtbaar zou zijn, maar wellicht heeft het verlengde weekend een invloed en zullen we pas maandag of dinsdag echt een goed beeld krijgen. “Er zal wellicht een stijging te zien zijn, maar ik verwacht niet dat die groot zal zijn. Onderschatting is natuurlijk de grootste vijand van dit virus, maar ik denk dat het zal meevallen.”","Minder ziekenhuisopnames, maar besmettingsgraad stijgt weer",nl
8446,"Sebastian Coe, de voorzitter van World Athletics, heeft in een interview met de Indische tv-zender WION benadrukt dat ‘de sportwereld zijn eigen beslissingen moet durven nemen’ tijdens deze coronacrisis. In verschillende sporten hopen grote competities de komende weken te kunnen herstarten.\n\n“We moeten ons laten leiden door regeringen, de Wereldgezondheidsorganisatie en lokale autoriteiten, maar we moeten ook zelf beslissingen durven nemen en compromissen op tafel leggen”, stak de 63-jarige Brit van wal.\n\n“Op een gegeven moment moet een sport kunnen beslissen of het klaar is om evenementen te organiseren, ook al is dit niet altijd met goedkeuring van de autoriteiten. Wij zijn respectvol, maar we moeten ook denken aan onze sport en onze atleten.”\n\nDe coronacrisis heeft de voorbije twee maanden de sport wereldwijd verlamd. Zelfs de Olympische Spelen in Tokio moesten eraan geloven en werden met een jaar uitgesteld.\n\nCoe, zelf tweevoudig olympisch kampioen op de 1.500 meter, gaf ook aan dat niemand momenteel al met zekerheid kan zeggen dat de Spelen volgend jaar zullen doorgaan. “Maar het heeft geen zin om daarover te speculeren”, aldus de voormalige voorzitter van het organisatiecomité van de Spelen in 2012 in Londen. “Het is nog meer dan een jaar wachten. We proberen de atleten een zekere vorm van duidelijkheid te geven. Dan komen speculaties uit de medische wereld ongelegen.”\n\nDe Japanse infectioloog Kentaro Iwata toonde zich eind april al “pessimistisch” over het doorgaan van de Spelen in 2021. (belga)",Atletiekbaas en olympische legende Sebastian Coe vindt dat sport zelf moet durven beslissen over hernemen competities,nl
8447,"Minister van Buitenlandse Zaken Philippe Goffin (MR) hoopt dat we vanaf midden juni opnieuw op reis kunnen binnen Europa. Dat heeft hij gezegd bij VRT Nieuws.\n\nGoffin staat in overleg met de buurlanden en de rest van Europa om te bekijken en bespreken wat mogelijk is op het vlak van toerisme. Door het coronacrisis zijn veel grenzen afgesloten, en het is onduidelijk wanneer die weer open zullen gaan. Maar de minister is hoopvol, zo zegt hij.\n\n“Het is nog wat vroeg en ik zou liever met meer zekerheid kunnen zeggen dat de Belgen deze zomer op reis kunnen vertrekken”, zegt hij bij VRT Nieuws. “Het is de Nationale Veiligheid die beslist. Maar het klopt dat we in een voorbereidingsfase zitten die moet leiden tot een ‘go’. Ik hoop dat het mogelijk zal zijn. We werken ook in overleg met onze Europese buren.”\n\nHet is voorwaardelijke hoop, zegt de minister, en hij denkt tegen midden juni duidelijkheid te hebben over de reismogelijkheden. “We weten dat Belgen graag op reis gaan.” Een beslissing tussen 8 en 15 juni noemt hij “realistisch”.\n\nEnkele landen gaven al aan dat ze komende zomer heel graag toeristen zouden ontvangen, omdat die erg belangrijk zijn voor de economieën. Zo gaan de grenzen van Italië op 3 juni weer open voor toeristen uit andere Europese landen. In eigen land ligt voorlopig alleen vast dat de luchthaven van Charleroi weer open gaat voor passagiersvluchten op 15 juni.",Minister Goffin: “Reizen in Europa weer realistisch vanaf midden juni”,nl
8448,GETEST. Met dit spel zonder grenzen in de achtertuin vul je een hele namiddag,"“Paraplupolitiek”, “nodeloze vertraging” en “chantage”: iedereen kwaad op iedereen door tweedeverblijvers",nl
8449,"Geen topsporters vanavond in De container cup, maar zoals elke donderdag een BV-aflevering. En daarin toonde Elodie Ouedraogo, die twaalf jaar geleden wel een olympische gouden medaille pakte op de 4x100m, dat ze nog niet al te veel van haar pluimen verloren heeft. In de compacte zevenkamp toonde ze zich de betere van maar liefst vier topsporters en legde ze ook haar wederhelft Jeroom Snelders voor eventjes het zwijgen op.\n\nHet is ondertussen zes jaar geleden dat Elodie Ouedraogo afzwaaide als topatlete, maar de voormalige sprintster liet in De container cup zien dat ze nog altijd in prima conditie is. Op de 1.500 meter lopen zette ze de twaalfde tijd van alle deelnemers, inclusief de topsporters, neer. Op de benchpress drukte ze 50 kilogram, even veel als Hans Vanaken, Remco Evenepoel en Thomas De Gendt.\n\nNiet alle proeven verliepen even vlot. Onder meer in het schieten en het fietsen liet Ouedraogo dure seconden liggen, maar met een tijd van 14:12:15 gaat ze wel ruimschoots aan de leiding in het BV-klassement. Meer zelfs. Haar chrono zou bij de huidige topsporters goed zijn voor een zeventiende plaats op 21 deelnemers. De hardloopster deed beter dan Kim Mestdagh, Jaouad Achab, Tessa Wullaert en Nina Sterckx: 16:43:55.\n\n“Sport is nog het enige wat ik heb. Ik hoop echt dat Jeroom niet beter doet dan mij want dan zou ik echt kwaad zijn”, had Elodie vooraf gezegd. Maar ze hoefde zich geen zorgen te maken want haar partner bakte er niet veel van in de container. Cartoonist Jeroom Snelders had naar eigen zeggen al meer dan tien weken niet aan sport gedaan en dat was er een beetje aan te zien. Vooral het feit dat hij 10 kilogram minder drukte op de benchpress dan zijn vrouw was een beetje pijnlijk. Enkel op de fiets deed Jeroom het niet slecht. Daar was hij de beste van alle BV’s en bleek hij 20 seconden sneller dan Hans Vanaken. Met een tijd van 15:55:05 was hij 1 minuut 43 seconden trager dan zijn Elodie.\n\nTussenstand bij de BV’s\n\n1. Elodie Oudraogo: 14:12:15\n\n2. Otto-Jan Ham: 15:14:72\n\n3. Jani Kazaltzis: 15:16:06\n\n4. Jeroom Snelders: 15:55:05\n\n5. Erik Van Looy: 17:05:07\n\n6. Philippe Geubels: 17:10:33\n\nTussenstand bij de topsporters\n\n1. Oliver Naesen: 09:48:40\n\n2. Tim Brys: 09:48:43\n\n3. Dirk Van Tichelt: 10:03:01\n\n4. Victor Campenaerts: 10:05:43\n\n5. Toon Aerts: 10:13:44\n\n6. Bart Swings: 10:32:03\n\n7. Thomas Briels: 10:54:48\n\n8. Thomas De Gendt: 10:58:88\n\n9. Yves Lampaert: 11:01:49\n\n10. Remco Evenepoel: 11:08:04\n\n11. Arthur Van Doren: 11:20:92\n\n12. Jolien D’Hoore: 12:28:82\n\n13. Pieter Timmers: 12:34:68\n\n14. Hans Vanaken: 12:37:45\n\n15. Fanny Lecluyse: 13:42:81\n\n16. Kirsten Flipkens: 13:57:77\n\n17. Kim Mestdagh: 14:27:49\n\n18. Jaouad Achab: 15:07:17\n\n19. Tessa Wullaert: 15:17:57\n\n20. Nina Sterckx: 16:43:55\n\nDe container cup kan je van maandag tot en met donderdag om 20u op Vier en Play Sports bekijken.",Elodie Ouedraogo maakt haar vriend Jeroom in tijdens De container cup en doet beter dan enkele topsporters,nl
8450,"De Zweed Robel Fsiha, de regerende Europese kampioen veldlopen, heeft van het Zweedse antidopingagentschap een schorsing van vier jaar gekregen.\n\nDe tot Zweed genaturaliseerde Eritreeër leverde op 25 november bij een controle in Ethiopië een positief plasje af. Een maand later pakte hij verrassend goud op het EK in Lissabon. De nu 24-jarige Fsiha haalde het in Portugal voor de Turk Aras Kaya en de Italiaan Yemaneberhan Crippa. Soufiane Bouchikhi was er beste Belg op een zevende plaats, Isaac Kimeli werd achtste. Later bleek ook zijn B-staal positief, waardoor hij zijn Europese titel meer dan waarschijnlijk zal moeten afstaan.\n\nIn februari werd hij al voorwaardelijk geschorst nadat zijn positieve dopingplas aan het licht was gekomen. “Robel Fsiha is geschorst van 5 februari 2020 tot 4 februari 2024”, zo bekent Ake Thimfors, de voorzitter van de Zweedse antidopingcommissie. “Dat werd op 11 mei unaniem beslist. Analyse van de stalen toonde immers de aanwezigheid van kunstmatig testosteron in het lichaam aan.”\n\nFsiha heeft nu nog tot 1 juni de tijd om eventueel beroep aan te tekenen. In februari ontkende hij in een interview met de Zweedse krant Expressen doping te hebben gebruikt. “Ik heb enkel een medicament tegen verkoudheden ingenomen”, zo klonk het toen. “Van doping weet ik niets.”",Europees kampioen veldlopen vier jaar aan de kant met dopingschorsing: “Het was een medicament tegen verkoudheid”,nl
8451,"“Ons eten is bijna op. Met wat meer geld zouden we wat kunnen koken.” De schrijnende getuigenis van de 13-jarige Dylan in jeugdjournaal ‘Karrewiet’ laat niemand onberoerd. Ook de politiek niet, want het Vlaams Parlement heeft beslist een eenmalig extra budget in te voeren om kwetsbare gezinnen door de crisis te helpen. “Iemand achterlaten staat niet in ons woordenboek”, klinkt het.",Tegen wil en dank het Vlaamse gezicht van armoede in coronatijden: eindelijk actie dankzij Dylan,nl
8452,"Bekaert werd in het eerste kwartaal zwaar getroffen door de coronacrisis. De Belgische staaldraadproducent hamstert cash en stelt zijn dividend uit.\n\nDe omzet van Bekaert tuimelde in het eerste kwartaal 11 procent naar 977 miljoen euro, iets meer dan verwacht. De grootste klap was voor de divisie met de grootste omzet, rubberversterking. Die produceert staalkoord om autobanden te versterken. Daar daalde de omzet met 17 procent.\n\nDe daling is logisch, omdat de autosector en China als belangrijkste afnemers in een zelden geziene crisis zitten. De autoproductie is met een kwart gedaald, en door de lockdown en thuiswerk is er veel minder wegverkeer. Het resultaat zijn grootschalige fabriekssluitingen in de bandensector.\n\n'De binnenlandse Chinese markten herstelden in maart', zei de Bekaert-topman ad interim Oswald Schmid woensdag bij de voorstelling van de kwartaalcijfers. 'Maar de exportgerichte Chinese bandenfabrikanten kregen sindsdien te kampen met een lage vraag in de rest van de wereld.'\n\nEen outlook voor 2020 gaf de Oostenrijker niet. Maar het tweede kwartaal zal beroerd zijn. 'We verwachten dat de omzet in het tweede kwartaal aanzienlijk zakt in verschillende voor ons relevante sectoren. De omvang van de impact van de pandemie is duidelijk geworden, de duur hoogst onzeker. We hebben daarom geen zicht op de volledige jaarimpact.'\n\nSchmid zei tijdens een webcast dat twee scenario's voorliggen. Een minder erg scenario - waarbij bepaalde sectoren zich eind dit jaar en de autosector, de belangrijkste klant van Bekaert, zich midden 2021 herstellen - en een worstcasescenario waarbij het wereldwijde bbp (bruto binnenlands product) dit jaar met 11 procent daalt en de autosector niet voor 2023 op precoronaniveau komt. Schmid hoopt op het eerste, maar voegde eraan toe dat Bekaert moet voorbereid zijn 'op het ergste'. 'Het oude normaal zal niet vlug terugkomen.'\n\nGerust\n\nDe aandeelhouders lijken er gerust op, want op de algemene vergadering die achter gesloten deuren plaatsvond, werd geen enkele schriftelijke vraag ingediend.\n\nSchmid zegt gewapend te zijn voor een zware crisis. De schulden zijn stabiel tegenover eind 2019 en belopen goed twee keer de bedrijfswinst voor afschrijvingen (ebitda). Bekaert heeft ook een cashbuffer van 750 miljoen aangelegd, door een kredietlijn volledig op te nemen. De investeringen dit jaar zullen weinig afwijken van die van vorig jaar (circa 100 miljoen), al zijn aanpassingen naar boven of onder mogelijk.\n\nBekaert hamstert ook cash. Het (sowieso al gehalveerde) dividend wordt niet in mei, maar pas in november uitgekeerd, wat 21 miljoen euro cash in huis houdt. De groep plant voorts de terugbetaling van een lening van de Europese Investeringsbank van 75 miljoen euro pas eind 2020.",'Bekaert moet voorbereid zijn op het ergste',nl
8453,"De Europese atletiekfederatie European Athletics (EA) heeft ter ere van zijn vijftigste verjaardag de online campagne ‘50 Golden Moments’ gelanceerd. De volgende zes maanden zullen grootse momenten uit de Europese atletiek van de vijf voorbije decennia in de kijker gezet worden.\n\nKim Gevaert en Tia Hellebaut sieren mee de online affiche van ’50 Golden Moments’ van de Europese atletiek. De Europese atletiekfederatie European Athletics (EA) heeft ter ere van zijn vijftigste verjaardag de online campagne gelanceerd.\n\nDe volgende zes maanden zullen beklijvende momenten uit de Europese atletiek van de vijf voorbije decennia in de kijker gezet worden. Op het EK in Göteborg van 2006 pakten Kim Gevaert op de 200m en Tia Hellebaut in het hoogspringen Europees goud op haast hetzelfde ogenblik. Ze stapten toen samen door het stadion, gedrapeerd onder de Belgische vlag.\n\n“Het idee is om vijftig jaar Europese atletiek te vieren, maar op een moderne digitale manier”, zegt Rob Faulkner, communicatieverantwoordelijke bij de EA. “We hebben geput uit ons verleden en vijftig grootse momenten gekozen.”\n\nDe fragmenten vonden plaats tussen het EK in Helsinki in 1971, het eerste event door de dan net opgerichte Europese atletiekassociatie (EAA), en het EK indoor van vorig jaar in Glasgow. Donderdag wordt het eerste fragment getoond: het wereldrecord polsstokspringen bij de junioren van de Zweed Armand Duplantis (6m05) tijdens het EK in Berlijn in 2018.\n\nDe fragmenten zijn te bekijken op de sociale media en het YouTube-kanaal van de EA.",Kim Gevaert en Tia Hellebaut sieren affiche ’50 Golden Moments’ van Europese atletiek,nl
8454,Er komt voorlopig niets in huis van de strijd tegen roetfilterfraude. Vlaams minister van Mobiliteit Lydia Peeters (Open Vld) gaat geen verdere meetapparaten aanschaffen die defecte of verwijderde roetfilters moeten opsporen.\n\nSinds 2011 is een roetfilter verplicht in nieuwe auto’s. De roetfilter is een belangrijk instrument in de strijd tegen de uitstoot van dieselroet dat schadelijk is voor de gezondheid en jaarlijks duizenden ...,"Strijd tegen roetfilterfraude staat stil, minister wacht op Europese richtlijnen",nl
8455,"Een analist van Deutsche Bank maakt zich sterk dat Euronav de beurs beter de rug toekeert. 'De markt onderschat de prestaties van de olievervoerder schromelijk', klinkt het. Euronav deelt die mening maar benadrukt dat er geen plannen op tafel liggen.\n\nEuronav heeft momenteel geen plannen om het bedrijf van de beurs te halen. De olievervoerder reageert daarmee op een rapport van Deutsche Bank. Daarin riep een analist het management op een uitkoopbod te lanceren op het uitstaande kapitaal. 'De beurs zal Euronav nooit het krediet geven dat het verdient', aldus analist Amit Mehrotra.\n\nEuronav zou beter geen dividend uitkeren en alle cash gebruiken om aandelen in te kopen. En waarom niet meteen alle aandelen? Amit Mehrotra Analist Deutsche Bank\n\nMehrotra merkt op dat de huidige beurswaarde van Euronav zich ten onrechte 20 procent onder de intrinsieke waarde van het bedrijf bevindt. Euronav profiteert in sterke mate van het overaanbod op de oliemarkt maar de koers profiteert daar amper van. De olievervoerder zit op een jaarverlies van 15 procent ondanks ongekend gunstige marktomstandigheden. Door de crash van de olieprijzen laten oliehandelaars hun waar liever doelloos op zee ronddobberen dan met verlies te moeten verkopen. Dat geeft de vrachttarieven van Euronav rugwind en resulteerde in ijzersterke kwartaalcijfers én de toekenning van een superdividend vorige week. Ook CEO Hugo De Stoop sprak toen over een grove onderschatting van de markt.\n\n'We delen de mening van de analist dat er sprake is van een extreme disconnectie tussen onze cijfers en onze koers', zegt het hoofd investeerdersrelaties Brian Gallagher in een reactie op het rapport van Deutsche Bank. 'Maar we hebben geen input gehad in deze analyse. Het gaat om de onafhankelijke mening van één analist die niet gebaseerd is op informatie van ons.'\n\nOpenbaar bod\n\nZelfs al zou Euronav van de beurs willen gaan, bij gebrek aan een referentieaandeelhouder is dat niet evident. Mehrotra raadt Euronav aan de beursexit via een zogeheten self tender te voltrekken. Dat is een manier die vooral in de Verenigde Staten navolging krijgt waarbij een bedrijf een openbaar bod lanceert op alle uitstaande kapitaal. Daarbij moet het doorgaans wel een aanzienlijke premie op de koers bieden.\n\nVolgens Mehrotra bewijst het superdividend (10 procent brutodividendrendement) dat het bedrijf voldoende slagkracht heeft. 'Euronav zou geen dividenden meer moeten uitkeren maar eigen aandelen moeten inkopen en waarom dan niet alle aandelen?', aldus de analist.\n\nBeleggers associëren ons ten onrechte met de olieprijs. En dat terwijl de huidige marktomstandigheden net uiterst gunstig zijn voor Euronav. Brian Gallagher Hoofd investeerdersrelaties Euronav\n\nDoor van de beurs te gaan zou Euronav beduidend minder rapporteringsverplichtingen hebben en zou het zich minder blootstellen aan volatiliteit. 'We worden ten onrechte geassocieerd met de olieprijs', zegt Gallagher daarover. 'Wanneer die fors daalt, voelen we dat in onze koers, terwijl de huidige situatie op de oliemarkt net uiterst positief is voor ons.'\n\nHet nadeel van een beursexit is dat Euronav zijn aandelen niet langer als pasmunt kan gebruiken bij het sluiten van overnames. Nu financiert het overnames doorgaans grotendeels of volledig in aandelen.\n\nHoogspanning\n\nDoor Euronav uit de Bel20 te houden heeft de Brusselse beurs het bedrijf niet echt aangemoedigd om beursgenoteerd te blijven.\n\nAls Euronav zijn beurscarrière in de weegschaal zou leggen, hoeft dat niet te verrassen. Los van de makke appetijt van de beleggers voelt het bedrijf zich ook niet bepaald gesteund door de Brusselse beursuitbater. In maart greep de olievervoerder verrassend naast een zitje in de Bel20. Euronext Brussel verkoos de Luxemburgse inoxproducent Aperam in de sterindex te houden alhoewel die in beurswaarde weggezakt was. KBC Securities had een Bel20-ticket voor Euronav voorspeld.",Euronav: 'Beurs onderschat ons maar geen plannen voor exit',nl
8456,"De AG Memorial Van Damme blijft zijn plek op 4 september behouden op de nieuwe internationale atletiekkalender. Het aangepaste atletiekseizoen begint – onder voorbehoud – op 14 augustus in Monaco en loopt door tot 17 oktober in een nog te bepalen stad in China. Een klassieker als Zürich sneuvelt dit jaar, maar is verzekerd van de Diamond League-finales in 2021 en 2022. Op 11 juni zijn er in Oslo wel de Impossible Games, enkel voor Scandinavische atleten. De Memorial Van Damme denkt na over gelijksoortige formules naargelang wat is toegelaten – een meer regionaal getinte editie, met bijvoorbeeld Belgische toppers, en beperkt publiek is een optie.\n\nDe kalender: 14/8 Monaco, 23/8 Stockholm, 2/9 Lausanne, 4/9 Brussel, 6/9 Parijs, 12/9 Gateshead, 17/9 Napels, 19/9 Shanghai, 9/10 Doha, 17/10 China.(hjb)",Memorial Van Damme (4/9) blijft behouden in nieuwe atletiekkalender,nl
8457,"Zeggen dat het vreemde tijden zijn, is ondertussen een open deur intrappen. Maar het is wel zo. Ook voor de vele moslims onder ons. Zij beleefden de ramadan in hun kot. Zonder moskeebezoeken en zonder publieke iftars. En dat terwijl de ramadan net een periode van samenzijn zou moeten zijn met het Suikerfeest als uitbundig hoogtepunt. Dat feest vindt dit weekend plaats. En hoewel er volop voorbereidingen worden getroffen om er alsnog een mooie dag van te maken, zal het voor de meesten toch maar raar aanvoelen.",Het Suikerfeest heeft voor deze moslims dit jaar een zuur smaakje,nl
8458,"World Athletics (WA) heeft dinsdag een nieuwe kalender voor zijn Diamond League-meetings bekendgemaakt. Een hele reeks wedstrijden wordt verplaatst naar september en oktober, de Memorial Van Damme in Brussel blijft op 4 september staan.\n\nDe meetings in Rabat, Londen en Zürich gaan niet door. Zürich zou in principe als finale doorgaan, maar krijgt nu de seizoensfinales van 2021 en 2022 toegewezen. In 2023 gaat de finale door in Eugene, een meeting die ook dit jaar nog een nieuwe, nog te bepalen datum krijgt.\n\nDe andere meetings gaan voorlopig allemaal door. Op 11 juni zijn er in Oslo de ‘Impossible Games’, enkel voor Scandinavische atleten. De eerste volwaardige Diamond League staat voorlopig op 14 augustus in Monaco op het menu. Begin september wordt extreem druk met Lausanne (2/9), Brussel (4/9), Parijs (6/9) en Gateshead (12/9). Het seizoen eindigt op 17 oktober in China, op een nog te bepalen locatie.\n\nDe volledige kalender van de Diamond League:\n\n14/8 Monaco\n\n23/8 Stockholm\n\n2/9 Lausanne\n\n4/9 Brussel\n\n6/9 Parijs\n\n12/9 Gateshead\n\n17/9 Napels\n\n19/9 Shanghai\n\n9/10 Doha\n\n17/10 China",Memorial Van Damme behoudt datum op nieuwe Diamond League-kalender,nl
8459,"Ons land heeft maandag de eerst grote stap naar de herstart gezet. Alle bedrijven mochten weer open, wat zich meteen in de verkeerscijfers liet zien. Gebruikersdata van de navigatieapp Waze tonen dat er weer meer mensen op de baan zijn. Vergeleken met de week voordien registreerde de navigatieapp begin deze week goed 15 procent meer gereden kilometers in België.\n\nSchermvullende weergave ©Mediafin\n\nHet land is heropgestart, maar hoogstens aarzelend. Ondanks de stijging zitten we nog ver onder het niveau van voor de coronacrisis. Maandag en dinsdag telde de app 57 procent minder gereden kilometers dan in de referentieperiode eind februari.\n\nDe herstart laat zich vooral in Namen zien. Daar is het aantal gereden kilometers begin deze week met twee derde gestegen tegenover de week voordien en ligt het 45 procent onder het referentieniveau. In Brussel (+13%), Gent (+14%) en Antwerpen (+8%) stappen iets minder mensen in de auto.",België trekt zich aarzelend op gang,nl
8460,"Er waren geen tomates-crevettes, er waren geen vliegers, er waren geen ligstoelen, en tóch was het gisteren een hoogdag voor de Vlaming met een tweede verblijf aan de kust. Eindelijk mochten ze weer binnen, dus deden ze dat ook druppelsgewijs. De grote stormloop bleef uit.",Tweedeverblijvers over de race naar hun ‘kot’ aan de kust: “Vijf minuten na het nieuws waren we al onderweg”,nl
8461,"Onder meer in de Brusselse Wetstraat werd een rijstrook opgegeven om een extra fietspad aan te leggen.\n\nDe fietsverkoop in België is sinds de lockdown met 50 tot 70 procent teruggevallen. Dat meldt Traxio, de federatie van de fietshandelaars. Onlinespelers zien hun verkoop wel stijgen.\n\nVoor de categorie van de speedpedelecs is sinds de verplichte sluiting van de fietshandelaars (18 maart 2020) het aantal verkochte exemplaren sterk gedaald ten opzichte van dezelfde periode in 2019. Voor april bedraagt de daling 48,4 procent, van 1.146 tot 591 stuks. Deze categorie biedt het betrouwbaarste cijfer omdat dit type elektrische fietsen moeten worden ingeschreven bij de FOD Mobiliteit.\n\n-48% Inschrijvingen In april viel het aantal inschrijvingen van speedpedelecs met 48 procent terug.\n\nMaar Traxio schat dat ook in de andere categorieën de verkoop met 50 tot 70 procent is teruggevallen. 'Fietsen worden nu eenmaal het meest verkocht via een winkel, voor het advies van de verkoper en, eens de fiets is gekocht, voor de afstelling op maat', zegt woordvoerder Filip Rylant. 'Die winkels waren de voorbije weken dicht. Wel hebben we valse concurrentie ondervonden van de fietsenverkoop in supermarkten, tuincentra en doe-het-zelfzaken, die wel open waren.'\n\nE-bike\n\nWegens het serviceargument worden volgens Rylant doorgaans weinig fietsen online gekocht. Toch staat de verkoopdaling in schril contrast met de cijfers die het Belgische e-bikemerk Cowboy liet optekenen. Het bedrijf stelt dat zijn verkoop van januari tot maart verdrievoudigd is tegenover dezelfde periode vorig jaar. Over april geeft het nog geen cijfers.\n\nSpijtig genoeg is het moment in het jaar waarop normaal de meeste fietsen worden verkocht al voorbij. Filip Rylant Woordvoerder mobiliteitsvereniging Traxio\n\nCowboy dankt die stijging naar eigen zeggen aan het feit dat stadsbewoners steeds meer belang hechten aan een veiliger vervoermiddel, waar de coronacrisis nog een schep bovenop doet. 'Berlijn, Parijs, New York, Milaan én Brussel hebben aangekondigd dat ze fietsers en voetgangers meer ruimte zullen geven', klinkt het. 'We zijn ervan overtuigd dat die maatregelen een blijvende mobiliteitsverandering teweegbrengen die zich ook na de pandemie doorzet.' Het Brussels Gewest besliste vorige week dat het de komende weken 40 kilometer extra fietspaden wil aanleggen langs de grote lanen van de hoofdstad.\n\nVolgens de cijfers die Cowboy van zijn gebruikers bijhoudt, zijn de voorbije maand fors meer kilometers gereden met Cowboy-fietsen. In Antwerpen en Brussel reden de gebruikers drie keer meer kilometers in april dan in maart.\n\nHeropening\n\nRylant ziet een verklaring voor de hogere online verkoop van fietsen bij Cowboy: 'Ze richten zich op een publiek dat minder selectief is bij de keuze van een fiets. Hun type product wordt makkelijker online gekocht.'",Fietsverkoop met meer dan de helft teruggevallen,nl
8462,"Aurèlie De Ryck, voormalig nationaal recordhoudster in het polsstokspringen in zaal, zet een punt achter haar topsportcarrière. Dat laat ze weten op Instagram. De Ryck is nog maar 27.\n\n“Met veel pijn maar ook met enorm veel trots en dankbaarheid, kondig ik vandaag mijn afscheid aan in de topsportwereld”, luidt het. De Ryck verwierf vooral bekendheid door haar twee nationale records in zaal: in 2012 bracht ze het BR op 4m28, in 2019 bracht ze het record opnieuw op haar naam met 4m35. Ondertussen bracht Fanny Smets het al op 4m40.\n\nDe Ryck heeft een kinépraktijk in Gent en wil zich daar nu helemaal op gaan richten. De combinatie van werken en topsport was haar te zwaar geworden, zowel op fysiek, mentaal als financieel vlak. Zonder het wereldkundig te maken had de polsstokspringster al beslist dat 2020 haar laatste jaar zou worden als topsporter, maar door het coronavirus is haar afscheidstournée nu in het water gevallen en stopt ze per direct.",Polsstokspringster Aurélie De Ryck houdt het op haar 27e voor bekeken: “Met veel pijn maar ook met enorm veel trots”,nl
8463,"Kinderen en jongeren kunnen komende zomer op kamp, dat meldt Vlaams minister van Jeugd Benjamin Dalle. De kampen zullen worden opgesplitst in ‘contactbubbels’ van maximum van 50 personen, inclusief de begeleiders.",Kinderen en jongeren kunnen deze zomer op kamp in “contactbubbels van maximum 50 personen”,nl
8464,"De tankerrederij heeft in het eerste kwartaal een superwinst van 225,6 miljoen dollar geboekt, ruim elf keer meer dan een jaar eerder. Ook het tweede kwartaal ziet er goed uit.\n\nEuronav kon in het eerste kwartaal volop profiteren van een sterke tankermarkt. Het evenwicht tussen de vraag naar tankerdiensten en het aanbod van schepen is hersteld, wat vanaf het vierde kwartaal van 2019 weer in een robuuste markt resulteerde.\n\nDe tankermarkt werd begin dit jaar verstoord door het vroege Chinees Nieuwjaar en de coronacrisis. Beide resulteerden in een lagere vraag naar olie en deden de vrachttarieven dalen. Door een conflict tussen Saoedi-Arabië en Rusland begon de olieproductie in maart fors te stijgen, met een overaanbod tot gevolg.\n\nDit leidde ook tot contango, een toestand waarbij de prijs van een grondstof voor toekomstige levering hoger is dan op de spotmarkt. Hierdoor steeg de vraag naar opslagcapaciteit fors, niet alleen aan land maar ook op zee, wat de tankertarieven de hoogte injoeg.\n\nIn het eerste kwartaal verdiende Euronav met zijn VLCC’s (supertankers van 200.000-320.000 ton) die op de spotmarkt worden aangeboden (in de Tankers International Pool), gemiddeld 72.750 dollar per dag. Dat is ruim dubbel zoveel als een jaar eerder. Ook het gemiddeld vrachttarief dat de Suezmax-tankers (120.000-200.000 ton) behaalden, was met 59.250 dollar meer dan het dubbele van het eerste kwartaal van 2019.\n\nKwartaaldividend\n\nDat leverde Euronav een omzet van 416,7 miljoen dollar op, bijna 80 procent meer dan een jaar eerder. De nettowinst lag ruim elf keer hoger op 225,6 miljoen dollar.\n\nDaar zullen ook de aandeelhouders van profiteren. De Antwerpse scheepvaartgroep schakelt dit jaar over op kwartaaldividenden. Dat betekent dat de aandeelhouders in juni een dividend van 0,81 dollar per aandeel ontvangen over het eerste kwartaal, naast het slotdividend van 2019 dat ze te goed hebben en dat 0,29 dollar per aandeel bedraagt.\n\nOptimistisch\n\nDe hamvraag is hoelang de sterke tankermarkt aanhoudt. Voorlopig ziet het tweede kwartaal - normaal een zwakkere periode voor tankeroperatoren - er goed uit. De VLCC-vloot van Euronav verdiende tot nu ongeveer 95.000 dollar per dag en 71 procent van de beschikbare dagen ligt vast. Voor de Suezmax-vloot die op de spotmarkt actief is, gaat het om respectievelijk 65.400 dollar en 57 procent vastgelegde dagen.\n\nEuronav is optimistisch dat de omgeving nog een hele tijd gunstig maar volatiel blijft. Die positieve verwachting steunt vooral op de vraag naar tankers voor opslag, waarvan de rederij verwacht dat ze nog geruime tijd hoog blijft. 'De verstoring tussen olieproductie en -consumptie, gecombineerd met de contango-prijsstructuur en de steile daling van de olieprijs wakkert op de korte termijn zowel logistiek als economisch de vraag naar drijvende opslag aan', staat in het persbericht.",Euronav boekt superwinst,nl
8465,"De besmettingsgraad van het coronavirus is de voorbije dagen opvallend gestegen. Toch maakt viroloog Steven Van Gucht zich (nog) geen zorgen. “Alle andere cijfers tonen een dalende tendens, terwijl verschillende maatregelen toch fors zijn versoepeld.”\n\nDe besmettings-, verspreidingsgraad of het zogenaamde reproductiegetal voor Covid-19 bedraagt in ons land nu 0,86, zo maakte gezondheidsinstituut Sciensano vrijdagochtend bekend. En da’s voor sommigen ...",We besmetten plots weer meer mensen met het coronavirus: moe...,nl
8466,"De Décastar van Talence, het meerkampevenement dat vorig jaar nog werd gewonnen door Nafi Thiam, gaat dit jaar niet door omwille van de wereldwijde coronacrisis. Dat maakte de organisatie maandag bekend. Het event moest oorspronkelijk op 19 en 20 september doorgaan.\n\nBij de vrouwen in Talence won vorig jaar onze landgenote Nafi Thiam de zevenkamp. Thiam behaalde 6819 punten en bleef daarmee de Hongaarse Xénia Krizsán (6619 ptn) en de Letse Laura Ikauniece (6518 ptn) voor.\n\nDe Franse meeting behoort al jaren tot de grootste meerkampevenementen ter wereld. In 2018 behaalde de Fransman Kevin Mayer nog een nieuw wereldrecord tienkamp (9.126 punten) op de Décastar. De zege was vorig jaar bij de mannen voor de Canadees Pierce Lepage. Thomas Van der Plaetsen werd derde. Hans Van Alphen won in 2011 en 2012 in Talence.\n\nDe internationale atletieksport ligt al zeker tot juli stil. Ook het EK in augustus in Parijs werd al afgelast.","Prestigieuze meerkamp Décastar in Talence, waar Thiam vorig jaar won, gaat niet door",nl
8467,"Hans draagt vandaag voor het eerst een mondmasker, dat zijn vrouw voor hem heeft gestikt. De Zottegemnaar leest de krant in de bijna lege trein richting luchthaven. Hij werkt één dag per week in Brussel, de rest thuis. 'Beetje vervelend toch', grinnikt hij terwijl hij aan zijn masker frunnikt en op zijn bril wijst.\n\nEen andere reizigster kon haar chirurgische masker bij de uitbraak van het coronavirus nog snel bij de apotheek op de kop tikken. 'Ik heb absoluut geen angst om met de trein naar mijn werk te gaan', vertelt Marie-Rose. Al vond ze het best vervelend dat in Denderleeuw een man zonder masker de trein opstapte. 'Ik durfde hem niet aan te spreken. Maar er is al weken geen controle meer op de trein. De conducteur komt niet meer langs.'\n\nKetting\n\nAan Brussel-Noord zoeken we de bus terug naar huis. 'Gardez distance - porter masque bouche' (sic) meldt een digitaal informatiebord van De Lijn nogal ruw. Een veiligheidsagent, op wiens fluojas in grote letters 'O Positive' prijkt, bespreekt met een buschauffeur het beste soort masker.","Maskerplicht op trein en bus: weinig reizigers, veel controle",nl
8468,AZ Sint-Maarten test medicijn dat longschade bij coronapatiënten moet vermijden\n\nHet AZ Sint-Maarten in Mechelen gaat onderzoeken of het geneesmiddel Sarconeos kan voorkomen dat cor...,LIVE. Volg hier alle ontwikkelingen over het coronavirus,nl
8469,"Vlaams minister van Sport Ben Weyts (N-VA) hoopt dat vanaf 1 september weer sportmanifestaties met een groot publiek kunnen plaatsvinden, al dan niet onder voorwaarden. De Memorial Van Damme, die op 4 september geprogrammeerd staat, zou een van de eerste begunstigden kunnen zijn van dit plan. De Brusselse atletiekmeeting had al eerder aangegeven dat er nagedacht kan worden over alternatieve formules qua publiek en programma. Het voorstel van Weyts moet wel nog de goedkeuring krijgen van de wetenschappers die de exit uit de lockdown beheren. (mv)",Sportminister Weyts biedt Memorial hoop,nl
8470,"Een zwaar ongeval met een hijskraan zal de oplevering van het offshore installatieschip Orion van CFE aanzienlijk vertragen. Dat zal het bouw- en baggerbedrijf geld kosten.\n\nZaterdag is tijdens een test op een scheepswerf in het Duitse Rostock de kraan op de Orion afgebroken, waarbij ook het schip van 216,5 meter aanzienlijke schade heeft opgelopen. De Orion is nog in aanbouw door de Chinese groep Cosco. Het schip werd gebouwd op de Qidong-scheepswerf in China, maar vaarde daarna naar Duitsland om het uit te rusten met een Liebherr-superkraan met een hijsvermogen van 5.000 ton.\n\nKraan op de Orion breekt af\n\nTijdens een test met die kraan liep het mis. Naar het incident moet nog onderzoek gebeuren, maar wellicht brak de kraanhaak af tijdens het hijsen van 2.000 ton, een gewicht ver beneden het maximum. Er vielen enkele lichtgewonden.\n\nDe Orion is nog altijd eigendom van Cosco. Het is niet duidelijk in welke mate Cosco, de onderaannemer Liebherr of hun verzekeraars opdraaien voor het incident, maar de oplevering wordt minstens maanden uitgesteld. De Orion moet meehelpen bij de bouw van de grootste offshore windmolenparken, maar kan ook diensten bewijzen in de olie- en gasindustrie en bij de ontmanteling van offshore installaties. Het schip en zijn superkraan moesten de zwaarste monopijlers, jackets, windturbineonderdelen en -structuren in één keer kunnen vervoeren.\n\nOplevering uitgesteld\n\nVoor DEME, de maritieme dochter van CFE ,is het ongeval een opdoffer. De Orion had normaal midden mei in de vaart moeten komen. 'De oplevering is minstens enkele maanden, en in het slechtste geval misschien een jaar uitgesteld', zegt Bart Cuypers, analist van KBC Securities.\n\n'Dat betekent dat DEME elders in de markt capaciteit moet huren om de projecten voor de windmolenparken Moray East en Hornsea Two uit te voeren. Dat zal bovendien in eerste instantie aan een lagere efficiëntie gebeuren, want de Orion moest heel wat efficiëntiewinsten opleveren. Ten tweede zal CFE huur voor andere schepen moeten betalen. We veronderstellen wel dat DEME een deel van de huurkosten kan doorrekenen aan Cosco of Liebherr, maar het bedrag of de timing zal afhangen van het onderzoek dat geopend is.'",Kraanongeval op Orion-schip treft CFE,nl
8471,"De overheid maakt dagelijks het aantal bevestigde coronabesmettingen per gemeente bekend. In totaal zijn er nu (vrijdag 22 mei) 7.724 bevestigde besmettingen in de provincie Antwerpen, of 4,16 per 1.000 inwoners. In het Waasland gaat het om 1.149 besmettingen, of 4,26 per 1.000 inwoners. Bekijk op de kaarten hieronder voor elke gemeente van de provincie Antwerpen en het Waasland de cijfers en hoe sterk ze stijgen. De kaart voor het hele land geven we ook mee.\n\n(Het laden van de grafieken kan enkele seconden duren. Alle kaarten in dit artikel worden automatisch geüpdatet zodra er nieuwe gegevens beschikbaar zijn.)\n\nSciensano, het Belgische instituut voor gezondheid, geeft de cijfers over het aantal bevestigde besmettingen per gemeente vrij. Het gaat wel alleen om de besmettingen die daadwerkelijk vastgesteld zijn door te testen. De werkelijke aantallen liggen dus hoger.\n\nDe stad Antwerpen telt 2.319 besmettingen, in verhouding tot het bevolkingsaantal betekent dat aantal dat er 4,41 bevestigde besmettingen zijn per 1.000 Antwerpenaren.\n\nIn onze provincie is Ravels met 9,33 besmettingen per 1.000 inwoners het zwaarst getroffen, gevolgd door Aartselaar (9,03 besmettingen per 1.000 inwoners) en Borsbeek (8,57 besmettingen per 1.000 inwoners). Daarna volgen Sint-Katelijne-Waver (7,07), Hove (6,89), Lille (6,78), Zandhoven (6,60), Herselt (6,54), Puurs-Sint-Amands (6,41) en Oud-Turnhout (6,15). In Kalmthout, Kapellen, Schilde, Stabroek, Grobbendonk en Merksplas zijn er meer dan 5 besmettingen per 1.000 inwoners geregistreerd.\n\nIn het Waasland is Temse het zwaarst getroffen, met 6,75 besmettingen per 1.000 inwoners. In Lokeren zijn er 6,28 besmettingen per 1.000 inwoners, Sint-Gillis-Waas telt er 5,78, in Waasmunster staat de teller op 5,37 per 1.000 inwoners.\n\nIn de gemeenten Boom, Brasschaat, Hemiksem, Essen, Rumst, Zwijndrecht (Antwerpse rand), Bornem, Duffel, Heist-op-den-Berg, Nijlen (regio Mechelen), Meerhout, Olen, Vorselaar en Laakdal (Kempen) staat de teller intussen boven de 4 bevestigde besmettingen per 1.000 inwoners.\n\n(Lees verder onder de kaarten)\n\nNiet overal stijgt het aantal besmettingen even snel. Enkele gemeenten ten noorden van Antwerpen kenden een late piek in de coronacijfers.\n\nOnderstaande kaarten tonen de stijging van het aantal geregistreerde besmettingen in procent. Op de kaart van het hele land is te zien dat de stijging in het noorden van de provincie Antwerpen opvallender is dan in de rest van Vlaanderen.",KAART. Bekijk hoe zwaar de Antwerpse gemeenten getroffen zijn door het coronavirus,nl
8472,"Wilfried Meert, voorzitter van de Memorial Van Damme, is erg optimistisch over de kansen van de atletiekmeeting om door te gaan op 4 september. De organisatie hoopt zelfs op een editie met publiek, net als Minister van Sport Ben Weyts die vanaf 1 september een opening laat voor massasportevents.\n\nLEES OOK. Ben Weyts heeft gedetailleerd plan voor herstart sportcompetities: “We hopen dat de slinger in het najaar niet terugslaat”\n\n“Er zijn nog geen evenementen afgelast na 31 augustus, en aangezien wij op 4 september gepland staan, lijkt het me logisch dat we optimistisch zijn”, zegt Wilfried Meert. “Zoals het er nu voorstaat, denk ik dat de Memorial zeker zal doorgaan, we weten alleen niet onder welke vorm.”\n\nDe internationale reismogelijkheden zijn ook in september naar alle waarschijnlijkheid nog beperkt. “Deelname van Amerikanen en Afrikanen lijkt mij uitgesloten”, klinkt het. “Ik denk voornamelijk aan Europese atleten, die zijn trouwens goed blijven trainen, omdat ze lang bleven hopen op het EK.”\n\nOndertussen is ook het EK atletiek in Parijs gecanceld, maar de organisatie van de Memorial hoopt nog op publiek in het stadion. “We houden met twee scenario’s rekening: ofwel zonder publiek, ofwel met een gelimiteerd aantal toeschouwers. In een stadion met 50.000 plaatsen, kan je zonder problemen 10.000 mensen gespreid onderbrengen. Ook als het zonder publiek moet, staan we daarvoor open. De mensen snakken naar wat live-sport op tv. We hebben al gepolst of de VRT de aangepaste meeting wil uitzenden, en kregen een volmondige ja.”\n\nNiet alleen voor de tv-kijkers, maar ook voor de Belgische atleten wil Meert de meeting graag laten doorgaan. “Als je belt naar Jacques Borlée of Roger Lespagnard zeggen ze hetzelfde: de atleten blijven trainen, stilliggen kunnen ze zich niet permitteren. Er is een grote vraag naar wedstrijden bij onze landgenoten, en we hebben ook wel wat te bieden in ons land. Als je Nafi Thiam, Jonathan Sacoor, de Tornados, de Cheetahs en Bashir Abdi samenbrengt, kan je al een mooi programma samenstellen.”",Wilfried Meert leeft op hoop voor “Europese” Memorial Van Damme: “De mensen snakken naar wat live sport op tv”,nl
8473,"Hoeveel bevestigde Covid-19-patiënten zijn er in ons land? Hoe is de situatie in de ziekenhuizen, wat is het aantal doden (per leeftijd) en wat is de verdeling per regio? En wat met de wereldwijde coronabesmettingen? Wij zetten elke dag de meest recente cijfers visueel op een rij.\n\n\n\n\n\n(Het laden van de grafieken kan enkele seconden duren)\n\nLEES OOK: Waarom staat België in top drie van zwaarst getroffen landen ter wereld? Viroloog Steven Van Gucht legt uit\n\n\n\n\n\n\n\n\n\nBekijk hieronder ook enkele interactieve grafieken waarop België met andere landen wordt vergeleken.\n\nZe komen van Our World in Data, een wetenschappelijke online publicatie die zich richt op belangrijke wereldproblemen.\n\nJe kan zelf landen toevoegen of verwijderen en de tijdspanne aanpassen. Klik op het play-icoontje om een tijdlijn af te spelen.\n\nAantal doden\n\n\n\n\n\nAantal doden (per 1 miljoen inwoners)\n\n\n\n\n\nSterftegraad\n\n\n\n\n\nAantal besmettingen\n\n\n\n\n\nAantal besmettingen (per 1 miljoen inwoners)\n\n\n\n\n\nAantal nieuwe besmettingen per dag\n\n\n\n",CIJFERS. De coronapatiënten in België: hun leeftijd en de evolutie,nl
8474,"De sportdienst van Knokke-Heist heeft maandag bevestigd dat er in 2020 geen Zwintriatlon komt en dat ook de halve triatlon afgelast wordt, hoewel beide wedstrijden in september gepland stonden. Ook de Vlaamse Atletiekliga heeft de opschorting van alle atletiekwedstrijden met een maand verlengd tot en met 30 juni. Geannuleerde wedstrijden krijgen geen nieuwe plaats op de kalender.\n\nNaast de Zwintriathlon zijn ook de Iron Kid en de Finisher Triatlon in augustus afgelast. De Zwintriatlon en de halve triatlon zijn grensoverschrijdend en de beslissing om de wedstrijden te annuleren werd in samenspraak met de gemeente Sluis genomen.\n\n“Specifiek voor de Zwintriathlon en de Halve Triatlon Knokke-Heist werd deze beslissing genomen na overleg met de burgemeester van Sluis. Gezien de huidige omstandigheden met onder andere afgesloten grenzen, de verschillende regelgeving in de twee landen en de toekomstige onzekerheden kwam men tot de conclusie dat het onmogelijk is om deze events in voldoende veilige omstandigheden voor alle deelnemers, medewerkers én het publiek te kunnen organiseren. Met deze uitzonderlijke beslissing wil men de gezondheid boven alles plaatsen” staat te lezen op website van de sportdienst van Knokke-Heist.\n\nDe eerste annuleringen van triatlons in september komen binnen. Na Ieper kondigt Knokke-Heist aan dat er dit jaar geen Zwintriatlon en halve triatlon komt... @MartenVanRiel #Zwintriatlon #HalveTriatlon @GemKnokkeHeist https://t.co/Ido6Xu3N90 — 3athlon_BE (@3athlon_BE) May 4, 2020\n\nGeen atletiek tot en met 30 juni\n\n“De Vlaamse Atletiekliga deelt de bezorgdheid van de overheid om deze crisis onder controle te houden en zal dus alle richtlijnen van de overheid strikt opvolgen”, klinkt het. “Wij verwachten een trage afbouw van de huidige maatregelen en kunnen niet voorspellen wanneer onze clubs terug wedstrijden mogen organiseren.” Of er in de zomer wel terug atletiekwedstrijden komen, is dus lang niet zeker.\n\nGeen enkele grote atletiekwedstrijd sneuvelt door de nieuwe maatregel van de VAL. Eerder al werd het BK atletiek verplaatst van 27-28 juni naar 15-16 augustus. Op 1 en 4 juli staan in Luik en Heusden wel twee van de belangrijkste Belgische atletiekmeetings op het menu. Of ze kunnen doorgaan, zal later pas blijken.\n\nDe VAL onderstreept ook nog eens wat er vanaf maandag wel en niet mogelijk is op vlak van trainingen. “Fysieke activiteit in open lucht is toegestaan met maximaal twee extra personen, naast de mensen die onder hetzelfde dak wonen, op voorwaarde dat fysieke afstand altijd gerespecteerd wordt. Toegang tot kleedkamers, gemeenschappelijke douches en cafetaria’s is nog altijd verboden.”","Grootste triathlonevenement van België afgelast, Vlaamse Atletiekliga verlengt opschorting competitie met een maand",nl
8475,"Drie giganten van het polsstokspringen, wereldrecordhouder Duplantis, wereldkampioen Sam Kendricks en voormalig olympisch kampioen Renaud Lavillenie, waagden zich gisteren aan de Ultimate Garden Clash, een wedstrijdje polsstokspringen in de tuin. Voor dit ongewone format werd op een ongewone manier de winnaar bepaald: wie in een halfuur (twee keer een kwartier met vijf minuten pauze) het vaakst over vijf meter sprong. Duplantis en Lavillenie lukten liefst 36 sprongen. Kendricks stopte na 26 sprongen. Het was de eerste internationale ‘atletiekwedstrijd’ sinds de lockdown.(hjb)",Wedstrijdje polsstokspringen... in de tuin,nl
8476,"Terwijl ze in het wielrennen hun heil zoeken in het virtuele koersen, hebben de polsstokspringers iets anders bedacht om zich bezig te houden: een tuincompetitie op afstand. De Franse voormalige olympische kampioen polsstokspringen Renaud Lavillenie nam het in de Ultimate Garden Clash op tegen de Zweedse wereldrecordhouder Armand ‘Mondo’ Duplantis. Beide heren sprongen op een halfuur tijd 36 keer over 5 meter.\n\nDe Amerikaanse tweevoudige wereldkampioen Sam Kendricks ging 26 keer over de lat, maar liet daarbij geen enkele nulsprong noteren. Lavillenie miste één enkele keer in de beginfase, terwijl Duplantis in het slot een misser liet optekenen.\n\nDe Fransman liet zijn 36e en laatste sprong als eerste noteren, enkele seconden later ging Duplantis een 36e keer over de lat. De Zweed stuurde daarop aan op een play-off van drie minuten, maar daar ging Lavillenie niet op in. Duplantis sprong dan maar ostentatief voor de 37e keer over de vijf meter.\n\nLavillenie kwam in actie in zijn tuin in Clermont-Ferrand. Kendricks en Duplantis verblijven momenteel in de Verenigde Staten, de Amerikaan in Oxford (Mississippi), de Zweed in Lafayette (Louisiana). De wedstrijd werd door World Athletics uitgezonden op sociale media en het is de bedoeling dat er de komende weken nog competities in andere sporten volgen.",Tuincompetitie kent geen winnaar: polsstokspringers Lavillenie en Duplantis gaan 36 keer over 5 meter,nl
8477,"Antwerpen - ACV-voorzitter Marc Leemans heeft tijdens zijn Rerum Novarum-toespraak gepleit voor een versoepeling van de toegang tot brugpensioen tijdens deze coronacrisis. “Want bij elke herstructurering en faillissement zullen de oudste werkers eerst moeten gaan.”\n\nIn zijn videoboodschap bepleit Leemans daarom een pakket maatregelen om de “gigantische schok” op te vangen van 180.000 mensen die door de coronacrisis worden bedreigd met ontslag.\n\nVoor mensen die toch ontslagen worden, dringt ACV aan op een versoepeling van de SWT-regels, het vroegere brugpensioen. “Want bij elke herstructurering en faillissement zullen de oudste werkers eerst moeten gaan.”\n\nLEES OOK: Pleidooi voor vermogensbelasting en versoepeling brugpensioen doet werkgevers steigeren: “Voorstellen van een andere planeet”\n\nVind jij dat oudere werknemers die dreigen ontslagen te worden door de coronacrisis, gemakkelijker op brugpensioen moeten kunnen gaan?\n\nLaat het ons weten via onderstaand invulformulier. We bundelen zaterdag een aantal reacties in Gazet van Antwerpen.",DISCUSSIE. Vind jij dat de toegang tot het brugpensioen versoepeld moet worden tijdens de coronacrisis?,nl
8478,"Je moet het ijzer smeden als het heet is, dachten ze bij het ACV. Er is geen beter moment om opslag te vragen voor de zorgsector dan nu. Bovendien maakt het vooruitzicht van duizenden extra werklozen de weg vrij voor een discussie over arbeidsduurvermindering en -herverdeling. Komt daarbij dat corona ons gewezen heeft op de kwetsbaarheid van onze gezondheidszorg en ons sociaal beleid. Er vallen dus wel wat argumenten te bedenken om niet gewoon weer in de ratrace van het pre-coronatijdperk te stappen eens dit virus bedwongen is.",STANDPUNT. Water en vuur verzoenen,nl
8479,"Er zal in Vlaanderen niet gekoerst worden, zolang iedereen een afstand van anderhalve meter moet bewaren. Ook groepstrainingen van clubs zijn tot dan uitgesloten. Rijden met op een koersfiets met een mondmasker is uitgesloten. Belgian Cycling en Cycling Vlaanderen bereiden intussen wel de terugkeer van de pelotons voor. En ook voor de wielertoeristen is er dan weer plek, al zullen die in cyclotochten geen bevoorrading onderweg meer krijgen.","Geen koers zolang anderhalve meter afstand geldt, toertochten zonder bevoorradingen onderweg: “Bekijken het maand per maand”",nl
8480,De Brit James Ruffell besloot onlangs om wat vrolijkheid in zijn dorpje Sonning-on-Thames te brengen. Hij stelde een 'silly walks'-zone in voor zijn huis. In de video hierboven ziet u hoe de voorbijgangers daar zo gek mogelijk gehoor aan geven.\n\nEen gezin in de Amerikaanse staat Michigan deed eind vorige maand hetzelfde. Bekijk in de video hieronder hoe de voorbijgangers met verve hun 'silly walks' doen.,Voorbijgangers zetten onnozelste beentje voor in 'silly walks'-zone,nl
8481,"Zolang corona ons leven blijft beheersen, kijken we terug in de geschiedenis, van dag tot dag. Welke gebeurtenis is voor eeuwig verbonden aan die ene dag? Welke bekende stierf op die specifieke datum? Afsluiten doen we dagelijks met een kort krantenstukje uit Gazet van Antwerpenvan exact honderd jaar geleden. Hopelijk levert het een boeiende reeks herinneringen op – soms dramatische, even vaak leuke – die onze aandacht even kunnen wegtrekken van… Inderdaad.",In de geschiedenis: wat gebeurde er op 22 mei?,nl
8482,"Er is nog geen enkel coronageval vastgesteld op Antarctica, maar toch zijn er maatregelen getroffen voor de onderzoeksteams die er zitten. ‘Een uitbraak van covid-19 kan hier rampzalige gevolgen hebben’, getuigt een onderzoeker tegenover BBC.\n\nAntarctica is het enige continent zonder coronagevallen, en toch zitten de onderzoeksteams er in lockdown. Dat vertelt Pradeep Tomar, een dokter van de onderzoeksmissie op de Indiase Bharati-basis, aan BBC. Leden van de 29 teams die er een basis hebben, gingen geregeld bij elkaar op bezoek, maar dat mag sinds begin maart niet meer.\n\nDoor de quarantainemaatregelen overal ter wereld is het niet makkelijk om nog op Antarctica te geraken, maar iedereen die er aankomt, moet twee weken in quarantaine. Als er iemand symptomen zou vertonen, moet die onmiddellijk geïsoleerd worden, net als iedereen met wie de patiënt in contact kwam.\n\n‘Als er hier een geval van covid-19 wordt vastgesteld, kan dat rampzalig zijn’, legt Tomar uit aan BBC. Je kan nergens anders naartoe buiten de basis en de kans dat je er iemand anders besmet, is door de kleine oppervlakte groot. De medische voorzieningen op Antarctica zijn bovendien heel beperkt.\n\n‘Het voelt alsof we geïsoleerd zijn in een isolement’, besluit Tomar. ‘Maar voorkomen is veel beter dan genezen.’","Geen corona, wel quarantaine op Antarctica",nl
8483,Brussel / Antwerpen 2018 / Antwerpen -\n\nVanaf 2 juni is bezoek opnieuw mogelijk in de Belgische ziekenhuizen. Dat meldt VTM NIEUWS op basis van een brief die de FOD Volksgezondheid aan de ziekenhuizen heeft gestuurd.,Patiënten in ziekenhuizen mogen vanaf 2 juni bezoek ontvange... (Binnenland),nl
8484,"Hoe zit het met de aangekondigde reünie van Friends? Volgens Bob Greenblatt, de grote baas van productiehuis Warner, zou de special aan het einde van de zomer worden ingeblikt. Door de crisis zijn de opnames, aanvankelijk gepland op 27 mei, flink opgeschoven.\n\n‘In eerste instantie dachten we dat shows maximaal een maand of twee zouden worden uitgesteld, maar het lijkt erop dat het veel langer gaat duren. We gaan ons best doen om de special tegen het einde van de zomer klaar te krijgen.’\n\nBij de opname is de aanwezigheid van publiek cruciaal. ‘We kunnen dit niet doen met een videogesprek vanuit keukens of slaapkamers’, vindt hij. De reünie is geen nieuwe aflevering van de sitcom, maar een interview van een uur met de volledige cast.",‘Friends’-reünie wordt eind deze zomer ingeblikt,nl
8485,De Rerum Novarum-toespraak van ACV-voorzitter Marc Leemans doet werkgeversorganisatie Voka steigeren. Leemans pleit onder meer voor een versoepeling van de toegang tot brugpensioen tijdens deze coronacrisis. Voka daarentegen vindt dat de overheid alleen een krachtig relancebeleid kan voeren door versneld te investeren in de basisinfrastructuur.,Pleidooi voor vermogensbelasting en versoepeling brugpensioen doet werkgevers steigeren: “Voorstellen van een andere planeet”,nl
8486,"Er zijn nieuwe beelden opgedoken van baby Archie, het zoontje van prins Harry en Meghan Markle. Het jongetje viert op woensdag 6 mei zijn eerste verjaardag. Samen met zijn mama Meghan duikt Archie op in een video op de Instagram-pagina van ‘Save Children UK’, de liefdadigheidsorganisatie die zich inzet om alle kinderen mogelijkheden te bieden om zichzelf optimaal te ontplooien.",Meghan en Harry delen schattige video van jarige Archie,nl
8487,"Het mooie weer lokt schijnbaar veel Nederlanders uit hun kot. Het is er op verschillende toeristische trekpleisters razend druk. In Amsterdam was de drukte zo groot dat mensen door de politie zijn weggestuurd uit parken, elders worden toegangswegen naar stranden en plassen afgesloten.\n\nHet mooie weer en lange weekend hebben in Nederland voor grote drukte gezorgd. Het is in verschillende badplaatsen koppenlopen, op de stranden razenddruk. In Zeeland roept de politie de mensen op om weg te blijven. In Beverwijk ging de politie nog een stapje verder en sloten ze de baan naar het strand bij Wijk aan Zee voor alle verkeer af. “Het strand is vol”, klinkt het daar.\n\nOok op het Quackstrand in Hellevoetsluis was het erg druk. Foto: AFP\n\nOok in Castricum, een badplaats in Noord-Holland zijn alle wegen die naar het strand leiden, afgesloten. De lokale autoriteiten meldden vanmorgen al dat de ’gemeentelijke parkeerplaatsen helemaal vol’ zijn en dat een autoritje geen zin meer had. In Bloemendaal was het ook erg druk.\n\nOp het strand in Scheveningen is het behoorlijk druk. Foto: AFP\n\nIn Amsterdam was de drukte zo groot de politie enkele parken sloot en de mensen naar huis stuurde. In Park Somerlust moest iedereen vertrekken, ook in het zogenaamde Marineterrein moet iedereen weg vanwege de drukte.\n\nTaferelen in Park Somerlust in Amsterdom, kort voor de politie iedereen naar huis stuurde. Foto: EPA-EFE\n\nFoto: EPA-EFE\n\nBij het Amsterdams Vondelpark wordt het aantal bezoekers gelimiteerd. Zo mogen er alleen nieuwe bezoekers in zodra anderen vertrekken. Het resultaat is dat er bij beide ingangen lange staan, weet De Telegraaf op basis van ooggetuigen. De mensen staan er veel te dicht bij elkaar/ “Dit is echt geen anderhalve meter afstand... De rij is zeker tachtig meter lang”, klinkt het.\n\nOok in andere Nederlandse regio’s moeten de ordediensten optreden. In provincie Utrecht sluiten meerdere gemeentes toegangswegen of recreatieplekken. Stichtse Vecht vraagt mensen weg te blijven bij De Meent, gemeente De Ronde Venen houdt mensen weg bij de zandeilanden, de gemeente Wijdemeren heeft een strand van de Loosdrechtse Plassen gesloten. Bij de Eem is het druk, bij de Honswijkerplas net zo volgepakt.\n\nOok in Groningen vraagt de politie aan bezoekers om het Noorderplantsoen te verlaten, aldus een reporter van De Telegraaf.\n\nOok in het Noorderplantsoen is het 'te druk', aldus politie. Die roept ter plekke op het plantsoen te verlaten en rustiger plekje te zoeken. #Groningen #Covid_19 #Hemelvaartsdag #drukte pic.twitter.com/56o7A8ukH6 — André Spaansen (@APCAndre) May 21, 2020\n\nOok in de Britse badplaatsen is het erg druk want ook daar is het bijzonder mooi weer. Bij verschillende Britse badplaatsen heeft de politie ‘illegale’ kampeerders en dagtrippers naar huis gestuurd.\n\n#StayAtHomeAndStaySafe #Covid_19 #coronavirusuk We identified some visitors that had travelled to #Newquay and stayed overnight against @PHE_uk advice and legislation. With engagement,explanation & education they moved on. We love visitors to the town, #comebacklater pic.twitter.com/nV3vN9oZcv — Newquay Police Response (@NewquayResponse) May 21, 2020\n\nGeen drukte aan Belgische kust\n\nEn bij ons? Volgens onze reporter ter plaatse is het langs de Belgische kust vrij kalm. “Het was rond 15.30 uur nog steeds erg rustig”, aldus onze reporter ter plaatse. “Ik merkte wel dat er iets meer volk begon toe te stromen, maar van grote drukte is geen sprake, ondanks het mooie weer en het lange weekend.”\n\nOok volgens de politie is het erg rustig. “We controleren niet langer op niet-essentiële verplaatsingen en focussen op preventieve maatregelen”, klinkt het. In Blankenberge werden een handvol Waalse dagjestoeristen teruggestuurd, maar verder blijft de stormloop uit.\n\nOok aan de Westkust is het kalm, zo vertelt de persverantwoordelijke: “We blijven patrouilleren en controleren, maar de nadruk ligt nu op preventie. Door de versoepeling van de maatregelen kunnen we niet langer controleren op niet-essentiële verplaatsingen, dus concentreren we ons op het respecteren van de social distancing. Er zijn zes ploegen op pad, waaronder drie coronaploegen, die daarop zullen toezien”, aldus Ine Deburchgraeve.","Mooie weer lokt zowat heel Nederland naar buiten, grote drukte aan Belgische kust blijft momenteel uit",nl
8488,"Tesla-baas Elon Musk en zangeres Grimes hebben samen een kind gekregen. ‘Mama en baby maken het goed’, kondigde Musk maandagavond het nieuws aan op Twitter. Hij voegde er later aan toe dat het een jongetje is.\n\nDe 32-jarige Grimes, echte naam Claire Boucher, had begin januari op Instagram haar zwangerschap aangekondigd. Het is het eerste kind voor de Canadese popzangeres. De 48-jarige Musk heeft al vijf kinderen uit een vorig huwelijk. Hij is drie keer gescheiden, eerst van de Canadese schrijfster Justine Wilson, later twee keer van de Engelse actrice Talulah Riley. Met haar kreeg hij geen kinderen. Musk verloor zijn eerste kind met Wilson, ook een zoon, aan wiegendood na slechts tien weken.\n\nMom & baby all good — Elon Musk (@elonmusk) May 5, 2020\n\nTusk en Grimes maakten hun relatie ongeveer twee jaar geleden publiek. Ze verrasten toen zowel de muziekwereld als het zakenleven met een acte de présence op de rode loper van het Costume Institute Gala in het Metropolitan Museum of Art, in New York.",Elon Musk wordt voor zesde keer vader,nl
8489,"Brussel - Het Brussels parket heeft een onderzoek geopend naar de daders die in een filmpje, dat door politievakbond VSOA werd gedeeld, enkele agenten slaan en schoppen terwijl ze een arrestatie proberen uit te voeren. Dat meldt de RTBF en wordt bevestigd aan Belga door het parket van Brussel.\n\nOp de beelden is te zien hoe de agenten tijdens hun werk geschopt en geslagen worden door omstaanders, terwijl ze een man op de grond proberen houden om hem te arresteren. De politiemannen worden omsingeld door andere mannen die de verdachte proberen los te trekken en tegelijkertijd klappen uitdelen. De politievakbond VSOA deelde het filmpje op zijn Facebookpagina om aan te kaarten dat het zo niet verder kan voor de Brusselse agenten.\n\n“Een onderzoek naar opzettelijke slagen en verwondingen is lopende om de verdachten te identificeren”, bevestigt parketwoordvoerster Stéphanie Lagasse.\n\nLEES OOK. Politievakbond na uit de hand gelopen arrestatie in Brussel: “Het moet gedaan zijn met die bepampering”",Na harde beelden van uit de hand gelopen arrestatie: parket opent onderzoek naar geweld tegen agenten,nl
8490,"Op sociale media doen heel wat challenges de ronde. Een daarvan is de #quarantinefightchallenge waarbij je doet alsof je iemand aan de andere kant van de camera een mep geeft. Bekijk in de video hierboven hoe actrices als Drew Barrymore, Scarlett Johansen, Cameron Diaz en Margot Robbie dat vol overgave doen.\n\nVorige maand ging een Frans stuntteam het internet rond met hun versie van de challenge. Het resultaat oogt indrukwekkend.",Beroemdheden raken slaags bij #bossbitchfightchallenge,nl
8491,"Meerdere brandweerzones in ons land waarschuwen voor desinfecterende handgel. Het goedje in de zon leggen, en dan zeker in een hete auto, kan brand veroorzaken.\n\n“Je moet er voorzichtig mee omspringen”, zegt Kristof Geens, woordvoerder van brandweerzone Antwerpen. “Als je die handgel in de volle zon laat liggen, is het vragen om problemen. En al zeker in je auto: daar wordt het heel warm als de zon schijnt.” In die hete omstandigheden kan de alcohol in de handgel verdampen, en dat kan brand veroorzaken. Zo ontstond maandag al een brand in een garagebox in Dendermonde, waar onder meer handgel bewaard wordt.\n\n“Als je de handgel toch in je auto wilt laten liggen, leg ze dan in de schaduw. Of in het handschoenkastje, dat lijkt me ideaal.” De brandweer gaf vorige zomer al dezelfde waarschuwing voor flesjes water. Ook die laat je beter niet in de zon in je auto liggen.\n\nDe brandweer wijst er ook op dat het belangrijk is om de handalcohol altijd goed te laten opdrogen na gebruik. “Zeker bij contact met vuur of statische elektriciteit kan die ontbranden”, klinkt het bij Brandweerzone Centrum.",De gevaren van handgel: “Leg ze nooit in de zon in je auto”,nl
8492,"Het Sumida-aquarium in Tokio is bezorgd om z’n gevlekte buisaaltjes, een soort paling. De dieren reageren sinds de sluiting van het aquarium schuchter tegenover het personeel. Ze zijn ervan overtuigd dat de visjes menselijk contact missen en hebben een oplossing bedacht: vijf tablets waarmee mensen met de palingen kunnen bellen.",Aquarium doet opmerkelijke oproep: ‘Bel naar onze palingen’,nl
8493,"Het Riziv heeft de toegangsrechten verstrengd voor de databank waarop te zien is wie er besmet is met het coronavirus. De reden: te veel artsen begonnen er rond te neuzen zonder dat ze die informatie nodig hadden voor hun job. “We stelden een ongewenst neveneffect vast”, zegt het Riziv.",Paswoord moet nieuwsgierige artsen weghouden uit databank met corona-besmettingen,nl
8494,"Tom Waes (51) heeft zich kwaadgemaakt op asociale klanten die in de supermarkt de coronamaatregelen overtreden. ‘Groenten betasten en terugleggen, met tweeën gaan winkelen, op 30 centimeter van mij komen staan: dit kan niet.’ De populaire tv-maker vindt dat supermarkten evenveel schuld treft. ‘Neem jullie verantwoordelijkheid, want ik kan nu niet veilig winkelen.’\n\nWaes ging vrijdag boodschappen doen in een supermarkt in zijn woonplaats Antwerpen. Wat hij daar zag, maakte hem furieus. In die mate zelfs dat hij er een lange, vlammende open brief over deelt op sociale media.\n\n‘Het viel me onmiddellijk op hoeveel volk er was. Het was onmogelijk om aan social distancing te doen’, schrijft hij. ‘In de groenteafdeling zag ik mensen met een mondmasker citroenen selecteren, betasten, terugleggen, bekijken en vooral nóg eens terugleggen. Betast, aangetast, besmet, ... Die specifieke mensen waren trouwens met zijn tweeën. Gezellig samen naar de supermarkt. Waarom houdt die supermarkt aan de ingang koppels niet tegen? Dat is toch al negen weken lang de regel, niet? Wat hebben jullie nog altijd niet begrepen, citroenenkiezers en uitbaters van de grote supermarktketen?’\n\nAan de kassa eindigde Waes in een rij waar het afstandhouden überhaupt niét kon worden gerespecteerd. ‘Ik probeer krampachtig anderhalve meter afstand te houden. De twee citroenkiezers zijn er weer. Zij zijn er totaal niet mee bezig. Die zijn vooral bezig met hun maskers en hun citroenen, amper met de realiteit.’\n\nGeen moeilijk mens\n\nWaes stelt vast dat we nog niet echt klaar zijn voor een versoepeling van de maatregelen. ‘Ik ben geen moeilijk mens. Echt niet. Maar na negen weken weten we nog altijd niet hoe we ons moeten gedragen.’\n\nDe tv-figuur vindt dat de grote supermarktketens hun verantwoordelijkheid ontlopen. Zij slagen er volgens hem niet in een waterdicht systeem te creëren, zodat ‘die pipo’s nog altijd geen afstand houden, met hun poten aan verse groenten komen (omdat ze een andere citroen beter vinden) en vervolgens op 30 centimeter van een andere klant eens komen kijken of er een leuke postkaart aan de kassa te koop is’.\n\nHet begint trouwens al eerder bij een supermarktbezoek, sneert Waes naar de supermarkten. ‘Bij het binnenrijden van jullie parking moet ik op een niet-ontsmette knop duwen, krijg ik een papieren kaartje in mijn hand dat afgescheurd is door de vorige en ik geef mijn bacillen weer door aan de volgende. Waarom eigenlijk? Hebben jullie de verantwoordelijkheid niet om over élk systeem eens na te denken? Moeten jullie niet iemand aan de ingang zetten om die koppels die gezellig komen kiezen buiten te houden? Is dat niet jullie taak?’\n\nEn dan in hoofdletters: ‘Ik zit al 9 weken in mijn kot. En jullie doen gewoon jullie deuren open, laten iedereen binnen en zorgen er amper voor dat ik anderhalve meter afstand kan houden. Dat koppels gewoon gezellig kunnen komen winkelen? Hallo? Waar zitten jullie eigenlijk, de laatste 8.000 doden? Wat gaat er gebeuren als jullie op deze manier voortgaan?’ Waes vreest dat we op deze manier binnen een paar weken in een echte lockdown zitten.",Tom Waes boos op asociale klanten in supermarkt,nl
8495,"Nadat vicepremier en minister van Justitie Koen Geens (CD&V) stuntelde met een mondmasker kreeg hij heel wat hoongelach over zich heen. Nu krijgt hij steun uit onverwachte hoek, met name van J.K. Rowling, de auteur van de Harry Potter-reeks.\n\nHet was - toegegeven - een beetje een knullig zicht: Vicepremier Geens, die deels verantwoordelijk is voor de mondmaskers in ons land (de productie), bezocht afgelopen week een atelier waar vrijwilligers maskers naaien. Toen hij zo’n masker aangeboden kreeg om het te passen, slaagde hij er niet in om het correct aan te doen. Even was het geen mondmasker, maar een blinddoek. Vervolgens werd het een hoedje om dan terug af te vallen. ‘Te grote oren’, zei de minister. Na wat gestuntel kreeg hij het kapje dan toch over zijn neus en mond.\n\nDe video werd gretig gedeeld op sociale media. Ook de Britse twitteraar Laura Round postte de video met een vrij sarcastisch bijschrift. ‘In tussentijd in België…’\n\nMeanwhile in Belgium... their deputy prime minister getting to grips with the situation. pic.twitter.com/NPnelc6shd — Laura Round (@LauraRound) May 1, 2020\n\nOp de tweet werd veelal lacherig geantwoord, maar niemand minder dan Harry Potter-auteur J.K. Rowling stak minister Geens een hart onder de riem. ‘Ik krijg het niet over mijn hart om deze man uit te lachen’, antwoordde ze op de tweet van Laura Round. ‘Ik zou mogelijk exact hetzelfde doen. Vooral wanneer er camera’s draaien. Ik ben erg onhandig (...) en ik zou zwetend tegen mezelf zeggen: doe het niet verkeerd, doe het niet verkeerd… om er dan een blinddoek van te maken.’\n\nI cannot in good conscience mock this man. This is exactly the kind of thing I’d do, especially when being filmed. I’m incompetent with all inanimate objects and I’d be sweating & thinking ‘don’t put it on wrong, don’t put it on wrong’ and inevitably I’d turn it into a blindfold. https://t.co/kqHo2hFo3w — J.K. Rowling (@jk_rowling) May 2, 2020\n\nMinister Geens kon de steun wel appreciëren. ‘Bedankt JK, took one for the team van de klunzen.’",Harry Potter-schrijfster J.K. Rowling neemt het op voor Koen Geens,nl
8498,"Gedragen worden door onze kroonprinses: die eer viel het sportmerk RectoVerso te beurt toen prinses Elisabeth ging joggen ter voorbereiding van haar legeropleiding. Het label uit Deinze, dat zijn sportmode volledig in ons land maakt, is nochtans pas een jaar oud. ‘Dit is de kers op de taart. Belgischer dan de prinses die onze mode draagt, kan niet.’\n\nTurnster Nina Derwael is ambassadeur van het merk, net als basketspeelster Kim Mestdagh en zeilster Emma Plasschaert. Maar uit onverwachte hoek krijgt het merk RectoVerso nog meer reclame: prinses Elisabeth ...",Prinses Elisabeth verrassend ambassadrice voor Belgisch sportmerk,nl
8499,"Het Amerikaanse lingerielabel Victoria’s Secret zal nog dit jaar ongeveer 250 winkels sluiten, bijna een kwart van zijn vestigingen in Noord-Amerika.\n\nMoederbedrijf L Brands maakte donderdag bekend dat het tegen het einde van het jaar 251 winkels van lingerielabel Victoria’s Secret wil sluiten, ofwel 23 procent van het aantal vestigingen. De komende jaren zouden nog meer sluitingen kunnen volgen, aldus Stuart Burgdoerfer, die aangeduid werd als ceo ad interim bij L Brands na het vertrek van Leslie Wexner, aldus Bloomberg. Het bedrijf gaat ook 51 winkels sluiten van een ander merk, Bath & Body Works.\n\nVictoria’s Secret kijkt al langer aan tegen een dalende verkoop en de wekenlange verplichte sluiting door de coronacrisis heeft het lingerielabel opnieuw een grote klap verkocht. Eerder dit jaar was er nog sprake van een overname door investeringsfonds Sycamore Partners, maar die trok zich terug uit de deal toen door de crisis een paar belangrijke verkoopsvoorwaarden zouden zijn geschonden.",Victoria’s Secret sluit kwart van zijn winkels in Noord-Amerika,nl
8500,"Tijdens het invullen van mijn belastingaangifte via Tax-on-Web kan ik nergens de vrijstelling voor ‘niet-recurrente resultaatsgebonden voordelen’ invullen. Vak 1244 ontbreekt. Is er geen vorm van vrijstelling meer mogelijk?\n\nJawel, hoor. De vrijstelling is er nog steeds. Ze bedraagt voor de huidige aangifte 2.942 euro.\n\nTot vorige aangifte moest u inderdaad nog zelf de vrijstelling vragen in de aangifte. Maar de vrijstelling ...",Heeft de fiscus de vrijstelling voor niet-recurrente resultaatsgebonden voordelen geschrapt?,nl
8501,"Mijn drie minderjarige kinderen bezitten elk coöperatieve aandelen waarop een dividend werd uitgekeerd, met afhouding van 30 procent roerende voorheffing, omgerekend 22,50 euro. Aangezien zij nog geen belastingaangifte invullen, kunnen ze dit nog niet recupereren. Kan dat via de aangifte van mij en mijn echtgenote? Mijn eigen dividendvrijstelling van 800 euro is al volledig benut\n\nDe vrijstelling op aandelendividenden geldt per persoon. U kunt dus per persoon maximaal 30 procent roerende voorheffing van 800 euro dividenden recupereren via de belastingaangifte. Dat doet u door het ...",Kan je dividenden uitgekeerd aan gezinsleden fiscaal vrijstellen?,nl
8502,"Muzikant en producer Daan Schepers - die bij bands als Bazart, Eefje De Visser en Warhola speelt - lanceerde recent met blush. zijn soloproject. Dit zijn zijn stijlgeheimen.\n\nWat is recent je beste aankoop geweest?\n\n‘Een tijdje geleden wandelde ik in Amsterdam toevallig langs een opvallende, urban etalage met puffers en trainingsbroeken. Het bleek het Amsterdamse ...","‘Mensen die een voetbalshirtje als dagdagelijks kledingstuk dragen, zal ik nooit begrijpen'",nl
8503,"Mijn dochter van 13 heeft een fiche 281.50 ontvangen omdat ze prijzengeld bij paardrijden heeft gewonnen. De opbrengst daarvan ligt echter lager dan de kosten die we hebben gemaakt. Kunnen we vermijden dat ze hierop belast wordt?\n\nDe fiche 281.50 moet worden opgemaakt voor commissies, makelaarslonen, handels- of andere restorno’s, toevallige of niet-toevallige vacatiegelden of erelonen, gratificaties, vergoedingen of voordelen ...",Wat als een minderjarige een geldprijs wint?,nl
8504,"We moeten Afrika helpen, ook uit eigenbelang. ‘De risico’s van Afrika zijn onze risico’s’",Sum Sum / Steamy Windows,nl
8505,"Een belangrijk deel van de aangifte is voor u al ingevuld in Tax-on-web, of zelfs al volledig opgesteld in de vorm van een ‘voorstel van vereenvoudigde aangifte’. Maar de belastingambtenaren zijn ook maar mensen. Uw taak bestaat er dit jaar, meer dan ooit, in om hun gegevens te controleren, eerder dan het helemaal zelf invullen van de brief. Om die controle succesvol te laten verlopen, mag u deze codes zeker niet vergeten.\n\nVAK I. Bankrekening\n\nAls u verwacht geld terug te krijgen, dan kijkt u beter extra goed of uw huidige bankrekeningnummer is ingevuld. Als er een verouderd of zelfs helemaal geen rekeningnummer staat, kan de fiscus u minder snel terugbetalen. Elk jaar moeten duizenden Belgen daardoor langer dan nodig wachten op een terugstorting.\n\nVAK II. Familie\n\nDe informatie die u hier geeft, bepaalt voor een belangrijk deel uw aanslag. Zorg dus dat u er niet te snel over gaat. Vooral als er vorig jaar iets is gewijzigd aan de samenstelling van uw gezin, leest u best alles nog eens goed na.\n\nVAK III. Inkomsten uit vastgoed\n\nHet eerste blokje over woningen. Begin niet halsoverkop in te vullen: dit gaat alleen over vastgoed dat géén eigen woning is. Denk dus eerder aan tweede verblijven, of woningen die u verhuurt, in binnen- of buitenland (zie ook de opmerking onderaan dit stuk).\n\nVAK IV. Loon of uitkering\n\nHier zult u in de regel al heel wat bedragen ingevuld zien staan: al uw loonfiches zijn in dit vak opgenomen, bij punt A. Wie meerdere werkgevers had, moet de loonfiches van de verschillende werkgevers apart invoeren: bij code 250 zijn daarvoor meerdere vakken voorzien. Toch is niet alles met zekerheid ingevuld. Zo doorloopt u best de ‘wizard’ voor de vrijstelling van het woon-werkverkeer, bij code 1255/2255. Beroepskosten bewijzen is lang niet meer voor iedereen de moeite, maar als dat voor u wel het geval is: denk eraan om code 1258 of 2258 in te vullen. Wie in het buitenland gewerkt heeft, meldt dat hier bij punt O.\n\nVeel mensen moeten ook stilstaan bij punten B-E, waar allerlei uitkeringen vermeld staan, van werkloosheidsvergoeding tot ouderschapsverlof.\n\nVAK V. Pensioen\n\nEén vorm van uitkering krijgt een apart vak: de pensioenen. Ook buitenlandse pensioenen moeten in deze ­rubriek worden vermeld.\n\nVAK VII. Beleggingen\n\nAls u vorig jaar dividenden hebt ontvangen, dan kan u hier een deel van de ingehouden roerende voorheffing recupereren.\n\nU moet dat zelf melden bij code 1437/2437. Deze code is standaard niet ingevuld.\n\nVAK IX. Woonlening\n\nHet enige vak waarvan de tekst in Tax-on-web begint met een waarschuwing: ‘Vermeld de in dit vak bedoelde uitgaven en de andere gevraagde gegevens in de passende rubriek!’ En dat is geen toeval. Door de vele hervormingen zijn er afhankelijk van het tijdstip waarop u uw woning kocht, andere regels van toepassing.\n\nZelfs als de bedragen al ingevuld zijn, gaat u best nog eens stap voor stap door de wizard, zeker als u een tussentijdse herziening van de woonlening hebt doorgevoerd.\n\nVAK X. Uitgaven\n\nDe meeste (gezins)uitgaven die de overheid fiscaal wil aanmoedigen, vindt u hier terug. Denk aan dienstencheques (code 3364/4364), pensioensparen (1361/2361), de nieuwe aftrek voor de rechtsbijstandsverzekering (code 1344/2344) en de giften (code 1394). Zelfs als er bedragen al ingevuld staan: altijd controleren of ze correct zijn.",Controleer zelf de fiscus,nl
8506,"We moeten Afrika helpen, ook uit eigenbelang. ‘De risico’s van Afrika zijn onze risico’s’",Pro deo,nl
8507,"Mijn ex-partner betaalt me huur voor het gebruik van onze vroegere gezinswoning. Moet ik de huurinkomsten hiervan aangeven? Omgekeerd: kan mijn ex, die mede-eigenaar is, de huurinkomsten fiscaal inbrengen als kosten?\n\nU bevindt zich in een specifieke situatie. U woont niet in uw woning omdat u gescheiden bent van uw partner die de woning verder betrekt. U bent dus (mede)eigenaar van een woning die u zelf niet bewoont. De inkomsten van de ‘eigen woning’ zijn vrijgesteld van belasting. Dat geldt zowel voor het kadastraal inkomen (KI) als voor de huurinkomsten van de eigen woning.\n\nVraag is of de woning fiscaal nog kan worden beschouwd als uw eigen woning. Dat is zo als u nu woont in een andere woning waarvan u geen eigenaar bent, omdat u die andere woning bijvoorbeeld huurt.\n\nIs dat het geval, dan kunt u uw vroegere gezinswoning, die u nu gedeeltelijk verhuurt, fiscaal blijven beschouwen als de vrijgestelde eigen woning, waarvan u dus noch het KI, noch de huurinkomsten moet aangeven. De scheiding van uw partner geldt als een geldige sociale reden waarmee u verantwoordt dat u uw woning niet meer zelf betrekt.\n\nIs dat niet het geval, en woont u intussen in een andere woning waarvan u (mede)eigenaar bent, dan verliest de vroegere gezinswoning voor u het statuut van ‘eigen woning’ en vervalt de belastingvrijstelling. U wordt dan als verhuurder niet belast op de werkelijke huurinkomsten op voorwaarde dat uw ex-partner de woning niet voor het beroep gebruikt, maar louter als privéwoning. In dat geval moet u alleen het kadastraal inkomen met betrekking tot het door u verhuurde deel van de gezinswoning (wellicht de helft) aangeven in code 1106 van vak III van de aangifte. Hierop betaalt u dan belasting, weliswaar nadat het aangegeven bedrag door de fiscus is geïndexeerd, d.w.z. vermenigvuldigd met een factor van 2,55.\n\nDe werkelijke huurinkomsten moet u niet aangeven. Gebruikt uw ex-partner het gehuurde deel van de vroegere gezinswoning wel voor zijn of haar beroep, dan kan hij of zij de betaalde huur als beroepskosten inbrengen en dan moet u naast het KI ook de ontvangen huurinkomsten aangeven (KI in code 1109 en huur in code 1110). U wordt dan wel belast op de reële huur. Maar dat is eerder uitzonderlijk.",Hoe kijkt de fiscus naar huurinkomsten uit de vroegere gezinswoning?,nl
8508,"Vier vrije dagen in het vooruitzicht, mét zomerse temperaturen: het wordt erg moeilijk om in ons kot te blijven. Maar waar mag u heen zonder een boete te riskeren? Een overzicht.\n\nDe zon speelt niet echt in de kaarten van de experten en politici, die nog steeds oproepen om zo vaak mogelijk thuis te blijven en zo de verspreiding van het nieuwe coronavirus te beperken. Het zomerse weer van de voorbije dagen lokte ons al massaal uit ons kot, en het belooft nog warmer te worden, met donderdag zelfs temperaturen tot 28 graden. Bovendien kijken velen onder ons aan tegen vier vrije dagen. Niet helemaal mee met de laatste versoepelingen? Wij hebben even opgelijst wat wel en wat niet mag.\n\nWat niet mag:\n\nHet is ideaal terrasjesweer, maar de horeca blijft vooralsnog gesloten. Ook zaken die wel openen voor afhaalmaaltijden, mogen absoluut geen terras uitzetten.\n\nuitzetten. Picknicken of zonnebaden in het park blijft ten strengste verboden, om samenscholingen te voorkomen. De zitbanken mogen in principe enkel gebruikt worden door ouderen, zwangere vrouwen of mensen met een beperkte mobiliteit, al is niet elke gemeente overal even streng, zolang slechts één persoon op de bank zit.\n\nblijft ten strengste verboden, om samenscholingen te voorkomen. De zitbanken mogen in principe enkel gebruikt worden door ouderen, zwangere vrouwen of mensen met een beperkte mobiliteit, al is niet elke gemeente overal even streng, zolang slechts één persoon op de bank zit. Om een overrompeling te voorkomen is een uitstap naar zee uitgesloten. De enige uitzondering die daarop gemaakt kan worden, is wanneer u er een familielid zou bezoeken die tot uw bubbel van vier behoort.\n\nuitgesloten. De enige uitzondering die daarop gemaakt kan worden, is wanneer u er een familielid zou bezoeken die tot uw bubbel van vier behoort. Verkoeling zult u in uw eigen tuin (of badkamer) moeten zoeken, want zwemmen is uit den boze. Zowel binnenzwembaden als buitenzwembaden blijven gesloten. Pootjebaden kan wel, zolang u maar in beweging blijft.\n\nWat wel mag:\n\nWie zijn bubbel van vier op bezoek ontvangt, doet dat sowieso best in openlucht, dus een terrasje in eigen tuin is toegelaten. Probeer wel afstand te houden en fysiek contact te beperken.\n\nis toegelaten. Probeer wel afstand te houden en fysiek contact te beperken. Ook fietsen of wandelen met twee uitgekozen personen mag nog steeds: het ideale moment om een nieuwe, langere route te proberen? Je mag ook met de auto naar een park of bos rijden voor een wandeling.\n\nmet twee uitgekozen personen mag nog steeds: het ideale moment om een nieuwe, langere route te proberen? Je mag ook met de auto naar een park of bos rijden voor een wandeling. In tegenstelling tot de meeste horecazaken zullen de ijssalons de komende dagen wellicht wel voldoende inkomsten sprokkelen: een ijsje afhalen (of koffie of gebak) is wel toegelaten, zolang u bij het wachten de afstandsregels toepast en nadien doorwandelt met uw aankoop.\n\n(of koffie of gebak) is wel toegelaten, zolang u bij het wachten de afstandsregels toepast en nadien doorwandelt met uw aankoop. Dierenparken en musea openden deze week opnieuw de deuren, de ideale activiteit voor een vrije dag. Vergeet niet dat reserveren noodzakelijk is, zodat het aantal mensen ter plekke gemonitord kan worden. Veel populaire locaties zitten ook al vol, maar er is vast wel een kleiner museum in de buurt om te ontdekken.\n\nopenden deze week opnieuw de deuren, de ideale activiteit voor een vrije dag. Vergeet niet dat reserveren noodzakelijk is, zodat het aantal mensen ter plekke gemonitord kan worden. Veel populaire locaties zitten ook al vol, maar er is vast wel een kleiner museum in de buurt om te ontdekken. Ook toegelaten sinds deze week zijn trainingen in openlucht, weliswaar onder toezicht van een coach. Perfect voor wie de voorbije weken wat coronakilo’s verzameld heeft, al is het misschien te laat om u in te schrijven bij een sportclub.\n\nHeeft u vragen die we niet hebben beantwoord? Op de website van het crisiscentrum vindt u een overzicht met alle maatregelen.",Zomers weer en een verlengd weekend: wat te doen?,nl
8509,"Ik had in Portugal 20 jaar een bedrijf en betaalde er elk jaar vennootschaps- en personenbelasting. De wedde in de vennootschap die ik elk jaar ontving heb ik in België nooit aangegeven. Sinds 2015 doe ik in België een aangifte voor niet-inwoners, waar mijn pensioen en huurinkomsten belast worden. Nu is mijn bedrijf verkocht, en in Portugal heb ik de meerwaardebelasting betaald. Ik wil nu het kapitaal overbrengen naar België. Moet ik daarop nog bijkomende belastingen betalen?\n\nHet lijkt erop dat u in het verleden aan al uw fiscale verplichtingen in België (en Portugal) voldaan hebt. Omdat u toen in Portugal werkte en woonde, was uw beroepsinkomen daar belastbaar. Een priv ...",Welke belastingen betaal ik als ik mijn kapitaal uit het buitenland terughaal?,nl
8510,"Ja, de Vlaming Tinderde lustig door tijdens de quarantaine. Nogal wiedes: wie er in de anderhalvemetersamenleving naar hunkert om het gezicht van een nieuwe vlam te strelen met zijn vingertoppen, is haast op lockswipen aangewezen.",Tinderen in lockdown: swipen we nu anders?,nl
8511,"Ik ben vrijwilliger bij zowel de brandweer als de civiele bescherming. Vallen deze beide verdiensten onder de vrijstelling tot 6.000 euro? Geldt dat plafond per bijverdienste, of als totaal?\n\nVergoedingen die u krijgt als vrijwilliger van de brandweer of van de Civiele Bescherming genieten inderdaad een belastingvrijstelling. Die vrijstelling werd onlangs verhoogd en bedraagt 6.120 euro voor ...",Zijn inkomsten als brandweerman fiscaal vrijgesteld?,nl
8512,"'Mijn partner en ik hadden elk al een woning voor we een koppel werden. We zijn intussen getrouwd en huren samen een (andere) woning. We moeten nu samen een belasting­aangifte indienen. Kunnen we beiden het voordeel van de woonbonus behouden?'\n\nJa, dat kan. Ik neem aan dat u een woning huurt in het Vlaams Gewest en er gedomicilieerd bent. Ik ga er verder ook van uit dat jullie beiden afzonderlijk een hypothecaire lening hebben lopen, ieder voor ...",Twee eigen woningen: wat met de woonbonus?,nl
8513,"Na een samenwerking met H&M brengt zangeres Billie Eilish nu ook T-shirts uit bij de Japanse kledingketen Uniqlo. Dat doet ze niet alleen, maar met de medewerking van de Japanse kunstenaar Takashi Murakami.\n\nUniqlo verkoopt vanaf 25 mei T-shirts met daarop ontwerpen van de achttienjarige popster en Takashi Murakami. De Japanse kunstenaar sloeg eerder al de handen in elkaar met Eilish. Zo was hij de regisseur van haar videoclip van ‘You should see me in a crown’ en maakten ze samen al merchandising.\n\nMurakami zet zijn tekenpen wel vaker aan het werk voor modemerken. Zo kreeg hij in 2005 nog carte blanche van Marc Jacobs, toenmalig creatief directeur bij Louis Vuitton, om de bekende handtassen met monogram te bewerken. De T-shirts voor Uniqlo vallen binnen het budget van een veel groter publiek: aan de T-shirts voor volwassen hangt een prijskaartje van 14,90 euro, aan die voor kinderen 9,90 euro.",Uniqlo strikt Billie Eilish,nl
8514,Ik moet dit jaar voor de eerste keer aangifte doen van een vorig jaar aangekocht onroerend goed in Spanje. Mag ik mij baseren op de Valor Catastral (kadastrale waarde) en daarvan een percentage aangeven? Ik verhuur de eigendom niet en heb dus geen huurinkomsten.\n\nU kunt zich inderdaad baseren op de valor catastral voor de aangifte van het belastbaar inkomen van uw Spaanse woning. Het inkomen van die woning moet worden aangegeven naast de code 1130/2130 van vak ...,Hoe geef ik een Spaans buitenverblijf aan op mijn belastingaangifte?,nl
8515,"De coronacrisis heeft veel van onze vrijheden afgenomen, maar we krijgen er ook wat voor terug. Een verrijkte woordenschat, om een ding te noemen, en zowaar een nieuwe modetrend: biz-leisure.\n\nDe belangrijkste regel voor een productieve thuiswerkdag: blijf niet in je pyjama hangen, maar trek een echte outfit aan, alsof je gaat werken. Maar als de thuiswerkdagen elkaar blijven opvolgen, word je ook daarin creatiever. Wie wil nu een hele dag in jeans achter zijn bureau zitten, of in een geklede broek waarvoor je het strijkijzer moet bovenhalen? Enter biz-leisure, een term die het modemagazine Harper’s Bazaar in het leven riep.\n\nBij biz-leisure draait het om een combinatie van athleisure, sportkleding die je ook buiten het sporten kan dragen, met een businesslook. Denk: een comfortabele legging of trainingsbroek onderaan, en een stijlvolle blouse of blazer bovenaan, aangezien dat toch het enige is dat je leidinggevende of collega’s kunnen zien op videogesprekken. Al kan je het desgewenst ook omkeren, comfort staat centraal.\n\nHelemaal nieuw is het niet, toen de koersbroek enkele seizoenen geleden opnieuw in onze garderobe werd geïntroduceerd, combineerden ontwerpers die ook al met chiquere stukken. Virgil Abloh was zelfs al in 2017 zo vooruitziend, toen hij voor het defilé van Off-White Naomi Campbell in een witte koersbroek met blazer de catwalk opstuurde. Nog inspiratie nodig? Stijliconen Leandra Medine en Pernille Teisbaek gaven al het goede voorbeeld.","Biz-leisure, de modetrend die kon doorbreken dankzij corona",nl
8516,"Als u uitgaven zoals beroepskosten, giften of kinderopvang deels door de fiscus wil laten meebetalen, dan moet u daarvoor in principe zelf geen bewijsmateriaal voor aanleveren. Gewoon bijhouden en in geval van controle voorleggen volstaat in principe. Maar om elke vorm van discussie te vermijden, is het wel aangewezen de nodige stukken toe te voegen. En dat kan heel eenvoudig, met dank aan uw smartphone.\n\nOf u nu een papieren aangifte of tax-on-web gebruikt: de fiscus vraagt sowieso om alle bewijsstukken bij te houden en op verzoek te bezorgen. Het bijhouden zelf is dus wél een verplichting.\n\nWie ...",Zo overtuigt u de fiscus van uw gemaakte uitgaven,nl
8517,"De sportapp Strava is door de lockdown steeds populairder geworden, daar wil het Amerikaanse bedrijf gebruik van maken. Een aantal functies, zoals het vergelijken van segmenten en de routeplanning, zal alleen beschikbaar blijven voor betalende leden.\n\n‘Een paar gratis functies die bijzonder complex en duur zijn om te onderhouden, worden opgenomen in een betaald lidmaatschap.’ Dat liet Strava weten in een e-mail aan de leden.\n\nDe grootste verandering is de vergelijking van segmentklassementen die voortaan achter de betaalmuur verdwijnt. Die functie laat zien hoe snel iemand loopt of fietst op een bepaald stuk route, hoeveel sneller of trager dat was in vergelijking met de vorige keer en hoe zich dat verhoudt tegenover vrienden op Strava. Het enige wat wel gratis te zien blijft, is hoe snel de gebruiker zelf was en wie de top-tien van het segment bekleedt.\n\nDaarnaast worden ook de routeplanner en de aanbevelingen voor bepaalde routes betalend.\n\nStrava voert deze veranderingen door omdat het geen winst maakt. ‘We willen er over tientallen jaren nog steeds kunnen zijn voor sporters’, liet het bedrijf weten. Bestaande gebruikers mogen 60 dagen gratis proefdraaien, daarna moeten ze 5 euro per maand betalen om de functies te kunnen behouden. Wie voor een heel jaar betaalt, krijgt twee maand gratis.",Strava zet meer functies achter betaalmuur,nl
8518,"Via het werk ben ik deelbewijshouder van een aantal beleggingen. Ik kreeg hiervoor een attest waarop staat dat er dividenden werden uitgekeerd in 2019: Het gaat over 14,32 euro en 9,5 euro. Moet ik dit nog ergens aangeven? Of is zo'n laag bedrag vrijgesteld?\n\nOp een gering dividendinkomen hoeft geen belasting betaald te worden. De eerste schijf van 800 euro aan dividenden is namelijk vrijgesteld. In principe wordt er wel roerende voorheffing ingehouden ...",Wat moet de fiscus weten over kleine beleggingen?,nl
8519,"Chef Axel Janssens en fotograaf Wim Demessemaekers reden vijfduizend kilometer in een aftandse jeep, op zoek naar het culinaire hart van Tanzania. Barbara Serulus reisde hen eind februari achterna, en ontdekte er een keuken die prikkelt en inspireert.","Bonen, baobab en bladgroen: een duik in de volkskeuken van Tanzania",nl
8520,"Sinds vorig jaar wonen we in een nieuwbouwwoning. Ongeveer 8 procent van de oppervlakte dient als bureauruimte. ik werk 2 tot 3 dagen per week van thuis uit, mijn partner ook minstens 1 dag per week. De voorbije 3 jaar betaalden we al 25.000 euro aan erelonen voor onze architect. Hoe kunnen we die kosten (deels) recupereren als beroepskosten?\n\nNiet alleen de kosten van de architect kan u inbrengen als beroepskosten. Eigenlijk gaat het om alle kosten voor de woning (afschrijving, financiering, verwarming, elektriciteit, onderhoud, enz. ...",Hoe bepaal ik hoeveel beroepskosten ik kan inbrengen voor mijn bureauruimte thuis?,nl
8521,"Nu Duitsland zijn coronamaatregelen heeft versoepeld, gaan ook de Berlijnse nachtclubs mondjesmaat terug open. Dansen is er wel verboden.\n\nIn veel Duitse deelstaten mocht de horeca de afgelopen weken opnieuw de deuren openen, dat was ook het geval in hoofdstad Berlijn. En hoewel het wat zoeken is om de afstandsregels te waarborgen, kan de draad min of meer opnieuw worden opgepikt. Dat ligt anders voor de nachtclubs, die worden beschouwd als Berlijnse cultureel erfgoed, want honderden zwetende mensen opeengepakt op een dansvloer is een uitstekende locatie om het aantal besmettingen met het nieuwe coronavirus pijlsnel de hoogte in te jagen.\n\nMaar nog langer gesloten blijven is voor velen ook geen optie, aangezien de rekeningen wel blijven binnenstromen. Verschillende nachtclubs hebben daarom opnieuw de deuren geopend (of zijn dat van plan), maar dan als biertuin. Birgit & Bier, Sisyphos en Rummels Bay verwelkomen opnieuw klanten in hun buitenruimtes, waar ook muziek wordt gespeeld, al mag er absoluut niet worden gedanst, zo schrijft de Berliner Zeitung. Er geldt tafelbediening, mondmaskers zijn verplicht voor klanten en personeel, en er wordt met lichte aandrang gevraagd om enkel recht te staan om naar het toilet te gaan.\n\nAndere clubs wachten liever af voor ze opnieuw de deuren openen, want ze stellen zich vragen bij de economische rendabiliteit. Ook in Duitsland moeten de afstandregels worden opgevolgd, waardoor je sowieso maar een beperkt aantal klanten kan binnenlaten.","Berlijnse clubs opnieuw open, maar dansen is verboden",nl
8522,"Pech voor wie gehoopt had door de coronacrisis meer tijd te krijgen om de belastingbrief in te vullen. De fiscus werkt weliswaar ook van thuis uit, maar het verwerken van de aangiftes kan dus wel doorgaan. Dus moeten aangiften via tax-on-web binnen zijn op donderdag 16 juli. De steeds zeldzamer wordende papieren aangifte moet al op 30 juni bij de fiscus in de bus vallen.\n\nIndienen via tax-on-web kan vanaf nu. Wie nog een papieren aangifte ontvangt, krijgt die in de loop van deze maand toegestuurd. De uiterste data voor het indienen liggen in de buurt van de voorbije jaren. Hoewel zowat alles in het land uitgesteld is door de coronacrisis, geldt dat dus niet voor het indienen van de belastingaangifte. De achterliggende redenering is dat de aangifte die je nu invult niet over dit jaar gaat, maar over 2019. En de gegevens die je daar voor nodig hebt, zouden al bij iedereen bekend moeten zijn.\n\nMaar of iedereen al alles kan invullen is nog onzeker. De gegevens over lonen en traditionele grote aftrekposten als pensioensparen en de woonlening zullen in bijna alle gevallen tijdig binnen zijn. Maar bij veel kleinere organisaties, zoals kinderopvang of goede doelen die fiscale attesten afleveren, verliep het werk de voorbije weken moeilijker, waardoor er mogelijk vertraging is bij het uitsturen van attesten. De FOD Financiën zegt echter geen signalen te hebben gekregen dat het op dit vlak anders is dan de voorbije jaren.\n\nEnkel telefonische hulp\n\nIn elk geval past de FOD Financiën wel de dienstverlening aan. Normaal vinden er op 500 plaatsen zitdagen plaats, waarbij mensen hulp kunnen krijgen bij het invullen van hun aangifte. Dat gebeurde bijvoorbeeld in belastingkantoren of gemeentehuizen. Dit jaar zit dat er niet in, door de voorschriften om afstand te houden. De telefonische ondersteuning gaat wel door, maar daarvoor is het ook noodzakelijk om een afspraak te maken. De FOD Financiën probeert zelf ook om de mensen te contacteren die de voorbije jaren hulp vroegen bij het invullen.\n\nVolgens minister van Financiën Alexander De Croo (Open VLD) is het wegvallen van de zitdagen op zich geen zo'n probleem. Voor veel mensen was eigenlijk het toch niet nodig om persoonlijk langs te komen. 'Velen deden dat automatisch, zelfs al kregen ze een voorstel voor een vereenvoudigde aangifte', zei de minister dinsdag tijdens de voorstelling van de belastingbrief.\n\nVereenvoudigde aangifte\n\nBijna 60 procent van de Belgische belastingplichtigen ontvangen dit jaar zo'n voorstel voor een vereenvoudigde aangifte (VVA). Daarin doet de fiscus op basis van de gekende gegevens al zelf een berekening. Als de ontvanger akkoord gaat, zijn er geen verdere stappen meer nodig. In totaal 3,9 miljoen mensen krijgen zo'n aangifte, of 750.000 meer dan vorig jaar. Het is voor het eerst dat meer dan de helft van de Belgen zo'n voorstel ontvangt.\n\n'Het is belangrijk om dat voorstel na te kijken om te zien of alles correct is', zegt De Croo. 'Maar in meer dan 90 procent dient daar geen enkele verandering meer aan te gebeuren. We hebben het al vaker gezegd: belastingen betalen is nooit plezant, maar we kunnen het wel zo gemakkelijke mogelijk maken, en dat voorstel van vereenvoudigde aangifte is natuurlijk een van de manieren om dat te doen.'\n\nPapier\n\nDe papieren brief is al bijna een anachronisme geworden. Vorig jaar vulden nog maar een half miljoen mensen hun brief op papier in, of 100.000 minder dan een jaar eerder. Daar tegenover staan 3,4 miljoen mensen die tax-on-web verkozen, al dan niet met hulp van een ambtenaar of mandataris.\n\nDaarnaast benutten 3,19 miljoen mensen het voorstel voor een vereenvoudigde aangifte, waarvan wel het overgrote deel op papier binnenkomt bij de belastingdienst. 'Mensen krijgen dat op papier thuis en sturen dat terug, het voordeel om dat elektronisch in te vullen is relatief beperkt', merkt minister De Croo daarover op.\n\nMinder dan 20 codes nodig\n\nOp de Vlaamse belastingbrief staan ook dit jaar nog 811 codes, op de Brusselse 796. De kans dat dit de komende jaren aanzienlijk daalt, is gering. Zelfs de experts van de Hoge Raad van Financiën raakten er in een rapport niet eens over hoe de aangifte te vereenvoudigen. Maar voor de meeste Belgen is de aangifte gelukkig minder complex: 8 op de tien mensen hebben minder dan 20 codes nodig, bij ruim de helft daarvan is dat zelfs minder dan 10. Meer dan 60 codes invullen is slechts voor 0,01 procent van de Belgen nodig.",Coronacrisis of niet: belastingaangifte moet op 16 juli binnen zijn,nl
8523,"Een Zuid-Koreaanse zenboeddhistische monnik die zijn schijnbaar eenvoudige levensadvies neerschreef, ziet zijn boekenverkoop in Vlaanderen plots stijgen, drie jaar nadat zijn debuut hier werd uitgebracht. Hebben we tijdens de coronacrisis meer nood aan zijn boodschap?\n\nDingen die je alleen ziet als je er de tijd voor neemt, heet het debuut van de Zuid-Koreaan Haemin Sunim. En tijd, dat hebben velen van ons er met de coronacrisis wel bijgekregen. Het kan verklaren waarom ...",Zuid-Koreaanse monnik troost met wat u eigenlijk al weet,nl
8524,"U zit met een bepaald probleem over uw belastingaangifte? De Standaard en Wolters Kluwer helpen u graag verder.\n\nU weet niet of bepaalde kosten in aanmerking komen als beroepsuitgaven? U weet niet of een bepaald familielid al of niet ten laste is? Of u hebt er geen idee van wat met een bepaalde code uit de aangifte bedoeld wordt?\n\nGeen nood. In het belastingdossier van De Standaard zult u op veel van de meest voorkomende vragen een antwoord vinden.\n\nDe experts van Wolters Kluwer beantwoorden ook meest voorkomende en meest pertinente vragen die lezers hebben gesteld. U kunt hieronder uw vraag doorgeven, en de belangrijkste worden in deze rubriek beantwoord. Door het grote aantal gestelde vragen kunnen helaas niet alle individuele vragen apart worden behandeld.",Zit u met een vraag over uw belastingaangifte? De Standaard helpt,nl
8525,"We moeten Afrika helpen, ook uit eigenbelang. ‘De risico’s van Afrika zijn onze risico’s’",Een bedje vol,nl
8526,Een aantal jaar geleden heb ik een voorschot genomen op mijn groepsverzekering voor de renovatie van mijn dak. Het was mijn bedoeling om het voorschot terug te betalen op 60 jaar met het uitbetaalde ...,Moet ik interest betalen op het voorschot van mijn groepsverzekering?,nl
8530,"Johan Thijs, topman van KBC en Febelfin, stelde midden maart samen met minister van Financiën Alexander De Croo een eerste steunpakket voor bedrijven voor. Maar dat volstaat niet.\n\nNauwelijks twee maanden nadat de federale overheid en de Belgische banken een omvangrijk noodplan hebben uitgedokterd om bedrijven meer financiële ademruimte te geven, gaan al stemmen om die steunmaatregelen bij te sturen. ‘We moeten een oplossing vinden die meer op maat is van bedrijven die het nodig hebben’, zegt Johan Thijs, de CEO van KBC en voorzitter van de bankenkoepel Febelfin.\n\nMinister van Financiën Alexander De Croo (Open VLD) en de Belgische banken bereikten midden maart een akkoord over het ter beschikking stellen van 50 miljard euro aan nieuwe overbruggingskredieten met staatswaarborg. Maar bij de banken is te horen dat nog niet zoveel bazookakredieten met staatsgarantie werden afgesloten.\n\nOok de werkgeversorganisatie Unizo merkt op dat de bazooka zijn doel soms niet bereikt. Bij KBC is allesbehalve sprake van een stormloop op die leningen met staatsgarantie, liet Thijs uitschijnen.\n\nVeel bedrijven zullen niet in staat zijn een overbruggingskrediet al na twaalf maanden terug te betalen. Johan Thijs CEO KBC\n\nEen grote hinderpaal is dat de bazookakredieten maar een looptijd van twaalf maanden hebben. ‘Voor sommige bedrijven met een tijdelijke liquiditeitsnood werkt dit perfect’, zegt Thijs. ‘ Maar vele kmo’s zullen niet in staat zijn die leningen al na twaalf maanden terug te betalen. Ze hebben een lening met een langere looptijd nodig.’\n\nDat hoeft niet te betekenen dat de garantieregeling van 50 miljard euro moet worden uitgebreid naar alle kredieten die meerdere jaren lopen, benadrukt de bankier. ‘Maar bedrijven die meer tijd nodig hebben om hun lening terug te betalen, moeten een oplossing aangeboden krijgen die meer op hun maat is gemaakt.’",Banken willen coronaplan al bijsturen voor kmo's,nl
8531,"Sinds de versoepeling van de lockdownmaatregelen begin mei mogen de doe-het-zelfzaken weer open. Dat heeft niet geleid tot een forse toename van het aantal betaaltransacties.\n\nIn de eerste zes weken van de lockdown hebben de Belgen een derde minder geld uitgegeven dan een jaar eerder, leert een studie van ING België. Nu de strenge lockdownmaatregelen wat worden versoepeld, lijken klanten niet meteen van plan meer te consumeren.\n\nDe nieuwe cijfers van de bank zetten nogmaals in de verf hoe de coronacrisis onze manier van winkelen en betalen verandert. Economen van ING België pluisden 98 miljoen elektronische betaalgegevens van klanten uit om hun gedrag tijdens de lockdownperiode te kunnen vergelijken met dezelfde periode vorig jaar.\n\nIn de eerste zes weken van de lockdown, die begon op 16 maart, lag het aantal transacties 28 procent lager dan in dezelfde periode vorig jaar. In waarde was er een daling met 16 procent. In dat cijfer zitten ook typische ‘vaste kosten’ zoals huur, de afbetaling van een lening of verzekeringspremies.\n\n+85 procent Online-uitgaven De grootste drie onlineshops, Zalando, Bol.com en Amazon, zagen de online-uitgaven in de eerste weken na de lockdown met 85 procent toenemen.\n\nExclusief die uitgaven zakte het aantal transacties met 34 procent, terwijl de uitgegeven bedragen met 31 procent tuimelden. ‘De lockdown heeft een aanzienlijk effect gehad op het bestedingsbedrag van de Belgen en dwong ze hun uitgaven drastisch te verlagen,’ klinkt het bij ING België.\n\nWinkelhieren\n\nHet schokeffect was het grootst in de eerste volle week na de afkondiging van de lockdown. Toen daalde het aantal transacties met 37 procent in vergelijking met een jaar geleden. Zonder ‘vaste kosten’ was de terugval 42 procent, terwijl de uitgegeven bedragen 40 procent lager waren. In de weken daarop lag het aantal transacties gemiddeld een kwart lager.\n\nHet economisch herstel kan veel trager dan voorzien verlopen. ING\n\nAls de Belg nog de deur uitging, was het om levensmiddelen te kopen. Klanten gingen misschien minder naar de supermarkt – het aantal transacties zakte 2 procent. Maar dat ze er tegelijk een kwart meer uitgaven, wijst erop dat stevig gehamsterd werd.\n\nBij slagerijen, bakkers en kruidenierswinkels in de buurt steeg het aantal transacties met 14 procent. Dat heeft deels te maken met het groeiende succes van 'winkelhieren', maar ook met het feit dat die plaatselijke zaken volop elektronische betalingen beginnen aan te moedigen.\n\nTopdagen voor Bol.com\n\nDoor de lockdown zijn Belgen massaal online beginnen te winkelen. Bij de grootste drie onlineshops, Zalando, Bol.com en Amazon, steeg het aantal transacties tijdens de lockdown met 66 procent. De uitgaven bij die drie reuzen gingen jaar op jaar 85 procent hoger.\n\nDe cijfers van ING België illustreren nog eens hoezeer de lockdown inhakte bij fysieke winkels en bedrijven die gedwongen moesten sluiten. In de categorie ‘vervoer’ donderde het aantal transacties ruim 81 procent lager. In ‘kledij en beauty’ viel het aantal transacties met 80 procent terug, terwijl klanten 61 procent minder uitgaven. Voor restaurants en bars viel het aantal transacties 72 procent lager uit, terwijl de uitgegeven bedragen ruim een derde minder waren dan een jaar eerder.\n\nGeen doe-het-zelf-effect\n\nIntussen heeft de regering de lockdownmaatregelen enigszins versoepeld. Maar de ING-economen zien in de transactiegegevens geen enkele aanwijzing dat klanten snel anders zullen consumeren. Op het einde van de paasvakantie gingen Belgen wel meer de baan op en konden doe-het-zelfzaken en tuincentra de deuren weer openen.",Belg houdt ook na coronaversoepeling vinger op de knip,nl
8532,"CEO Johan Thijs pleit voor een nieuwe staatsgarantie voor kmo's in liquiditeitsnood die meer dan 12 maanden nodig hebben om hun krediet terug te betalen.\n\nKBC dook door de coronacrisis in het eerste kwartaal licht in het rood, maar CEO Johan Thijs is vooral bezorgd over de storm die nog moet komen.\n\nTerwijl tot begin maart KBC nog op koers zat voor recordcijfers in vele afdelingen, deden de pandemie en de bijhorende beurscrisis de Belgische bank-verzekeraar het eerste kwartaal in het rood duiken. Met een koersval tot 10 procent reageerde de beurs fors. Niet zozeer op het nettoverlies van 5 miljoen euro in het eerste kwartaal, maar vooral op de sombere voorspellingen voor de rest van het jaar.\n\nWe gaan door corona niet sneller kantoren sluiten. Johan Thijs CEO KBC\n\n'We zitten in ongeziene omstandigheden', reageert CEO Johan Thijs. 'Ik denk dat we nog maar in de beginfase zitten. Er zijn al bedrijven die in ademnood geraken, maar de zware impact zien we nog niet.' In het eerste kwartaal nam de bank een provisie van 43 miljoen euro om te anticiperen op bedrijven die leningen door de coronacrisis niet kunnen terugbetalen. Voor het volledige boekjaar kan dat oplopen tot 1,1 miljard euro.\n\nDat is dan nog het gemiddelde scenario waarin de economie na een scherpe daling weer zal herstellen in een 'uitgesproken V of U-vorm', zegt Thijs. 'Ik hoop dat we ongelijk hebben, maar we houden ook serieus rekening met een pessimistisch scenario waar het veel trager gaat, via een W- of L-vormig patroon', zegt Thijs. In dat scenario zouden de kredietprovisies oplopen tot 1,6 miljard euro.\n\nOm de storm te weerstaan snoeit KBC 5 procent in de kosten. Dan is naar schatting 200 miljoen euro. Hoe komt u aan dat bedrag?\n\n200 miljoen Besparingen Dit jaar wordt 200 miljoen euro bespaard bij KBC.\n\nJohan Thijs: 'Buitenlandse verplaatsingen vallen weg, opleidingen gebeuren niet op locatie, evenementen worden afgelast en er zijn minder marketingkosten. Dat levert voor de hele groep 40 miljoen euro op. Door het stopzetten of uitstellen van sommige IT-projecten voor oudere systemen worden contracten van uitzendkrachten en consultants opgezegd. Daarnaast is de variabele verloning voor 2020 tot het einde van het jaar bevroren en is er een aanwervingsstop. De daling van de Tsjechische kroon en Hongaarse forint knaagt langs de ene kant aan de omzet, maar doet de kosten ook een 50-tal miljoen euro lager uitvallen.'\n\nVorig jaar besliste KBC de komende drie jaar 1.400 mensen te laten afvloeien zonder gedwongen ontslagen. Aan dat plan wordt niet geraakt?\n\nThijs: 'Correct.'\n\nDe bank draait bijna volledig op telewerk. Gaan we nog terug naar hoe het voordien was?\n\nThijs: 'Dat geloof ik nooit. Klanten betalen nu meer digitaal en zien er het gemak van in. Eens ze daarmee vertrouwd zijn, gaan ze niet meer terug. Bij KBC zullen niet alle klassieke vergaderingen terugkomen, maar soms is een fysieke meeting wel handiger dan met een hele club voor een computer te zitten.'\n\nZal de snellere digitalisering leiden tot de afbouw van het kantorennet?\n\nThijs: 'We zetten in om klanten nog beter te kunnen bedienen via onze digitale kanalen én kantoren. Maar het aandeel van de digitale kanalen zal groter worden en we houden die evolutie in het oog. Als klanten de kantoren niet meer gebruiken, gaan we ze niet openhouden. De voorbije jaren hebben we 70 kantoren per jaar gesloten of omgevormd tot een automatenkantoor. Corona versnelt onze plannen op zich niet. Dat zal op een moment uitbodemen, want we zullen niet volledig digitaal gaan. Ik zit nu hele dagen achter een schermpje en ik word daar soms gek van. Soms is het makkelijker bij elkaar te zitten en iets met een tekening te kunnen uitleggen. Dat is de meerwaarde van onze kantoren.'\n\nDe bazooka van 50 miljard aan overbruggingskredieten met staatsgarantie wordt niet veel gebruikt. Hoe komt dat?\n\nThijs: 'Ik denk dat we die 50 miljard euro niet zullen opgebruiken. Sterke bedrijven met een tijdelijk exploitatieverlies kunnen met zo'n liquiditeitslijn verder en betalen dat zonder problemen terug binnen twaalf maanden. Maar veel kmo's die langer gesloten zijn, zijn niet gebaat met zo'n overbruggingskrediet. Denk aan een retailbedrijf dat zijn geld investeerde in stocks, nu pas traag kan opstarten en binnenkort weer moet investeren in nieuwe stocks. Dat heeft twee tot vier jaar nodig om een krediet te kunnen terugbetalen.'\n\nMoet de staatsgarantie dan worden uitgebreid?",KBC-topman Johan Thijs: 'De zware impact moet nog komen',nl
8533,"De bank- en verzekeringsgroep KBC kon in het eerste kwartaal nog redelijk standhouden met een licht verlies van 5 miljoen euro. CEO Johan Thijs vreest wel dat de coronacrisis kan leiden tot 1,1 miljard euro aan slechte kredieten.\n\nVoorlopig kon KBC de inkomsten uit de verkoop van nieuwe producten nog op peil houden door het succes van de verkoop op afstand. De cruciale rente-inkomsten gingen zelf nog vooruit tot 1,195 miljard euro. Maar de beurscrash leidde tot verliezen in de tradingroom en afboekingen in de verzekeringsportefeuille, samen goed voor een verlies van 385 miljoen euro.\n\nOok de Belgische bankentaks van 222 miljoen euro, die traditioneel in het eerste kwartaal in de boeken komt en waartegen Thijs zich recent nog afzette, woog op de cijfers van de Belgische tak, die 86 miljoen euro in het rood dook.\n\n3,5 procent Kosten KBC gaat de kosten dit jaar met 3,5 procent drukken.\n\nIn Tsjechië en de andere Europese markten (Oost-Europa en Ierland) werd wel nog winst geboekt. Maar de bank merkt op dat de rugwind in Tsjechië zal afnemen nu ook de lokale centrale bank de rentevoeten heeft verlaagd. De totale rente-inkomsten van de groep zullen dit jaar uitkomen op 4,3 miljard euro, enkele honderden miljoenen minder dan eerst geschat (4,65 miljard euro).\n\nProbleemkredieten\n\nDe post die het meest in de gaten te houden is, de waardeverminderingen op probleemkredieten, steeg naar 141 miljoen euro. Dat is meer dan analisten hadden verwacht (119 miljoen). Daarvan is 43 miljoen euro strikt coronagerelateerd.\n\nThijs verwacht dat de bank door de pandemie dit jaar mogelijk 1,1 miljard euro aan provisies voor slechte kredieten opzij moet zetten. Dat cijfer is het basisscenario. Het slechtste geval loopt op tot 1,6 miljard euro. In een meer gunstig verloop van de crisis zal het 0,8 miljard euro zijn.\n\nKostenbesparing\n\nKBC gaat de crisis counteren met kostenbesparingen. In plaats van een geplande stijging van de kosten met 1,6 procent, mikt de groep nu op een daling met 3,5 procent, staat in de persmededeling. Omdat de kosten bij KBC uitkomen op ruw geschat 4 miljard euro, komt dat neer op een kostenbesparing van grosso modo 200 miljoen euro.",KBC duikt licht in het rood door corona en bankentaks,nl
8534,"Robert Swaak werd in januari gekozen tot nieuwe CEO van ABN Amro. Eind april ging hij er aan de slag.\n\nAmper drie weken staat Robert Swaak aan het hoofd van het Nederlandse bankinstituut ABN AMRO, maar zijn start begint met een valse noot.\n\nDe 59-jarige voormalige accountant van PwC moest een veel hoger dan verwacht kwartaalverlies opbiechten. De Amsterdamse bank, die in ons land actief is in vermogensbeheer, boekte een verlies van 395 miljoen euro, meer dan dubbel zo veel als analisten hadden voorspeld na eerdere waarschuwingen over slechte cijfers.\n\nSwaak wees op de stevige kapitaalpositie. Maar daarmee was al het goede nieuws gezegd. De rente-inkomsten staan onder druk en de operationele winst zakte met 13 procent.\n\nMaar vooral de coronacrisis en de oliecrash doen pijn. ABN AMRO moest voor 1,1 miljard euro provisies aanleggen voor slechte leningen, waaronder twee rampdossiers in de VS en Singapore. Swaak schat dat er op jaarbasis voor misschien 2,5 miljard euro aan provisies voor slechte leningen nodig is.\n\nNatuurlijk is Swaak alleen de boodschapper van dat slechte nieuws, en kan hij alleen afgerekend worden op de toekomst. Bijvoorbeeld op het weren van dubieuze klanten. Na enkele witwas- en fraudeschandalen in Nederland en Duitsland, die mogelijk kunnen leiden tot hoge boetes, is het verscherpen en nalezen van interne regels en controles cruciaal bij de bank. Bij zijn benoeming in januari had Swaak ook gezegd dat dit een prioriteit was.\n\nSwaak was als uitmuntend pianist toegelaten tot het conservatorium, maar koos uiteindelijk voor een studie bedrijfseconomie.\n\nMaar de bedrijfseconoom die vroeger overwoog professioneel pianist te worden, zal nu toch wat extra toetsen tegelijk moeten indrukken. De kosten onder controle houden is de topprioriteit, want ze blijven in vergelijking met die van de sectorgenoten erg hoog.\n\nZakenbank\n\nDaarnaast legden de kwartaalcijfers een ander pijnpunt bloot: de zakenbankdivisie CIB. Die slaagt er ondanks allerlei verbeteringsprogramma's maar niet in om mooie cijfers voor te leggen. Het geduld van Swaak is al op. 'Het wordt een kortetermijnprioriteit', klonk het in een toelichting. In augustus wil hij met een plan komen. Maar de suggestie dat het risicoprofiel niet bij de bank past, doet vermoeden dat hij aanstuurt op een verkoop of een afbouw.\n\nEen andere opdracht, de bank toekomstbestendig maken, zal dankzij corona misschien makkelijker worden. Met de digitalisering zit het redelijk snor, want in coronatijden is de bank operationeel met meer dan 90 procent van het personeel thuis.\n\nDe keerzijde is dat de nieuwe kapitein vooral via een beeldscherm heeft moeten kennismaken met zijn matrozen. Dat moet Swaak, die omschreven wordt als een echte 'mensenmens' en iemand met humor, een combinatie die niet zo vaak voorkomt in accountantmiddens, moeilijk vallen.\n\nEn dan is er nog de vraag wat er gebeurt met het belang van de Nederlandse overheid. Die wil al een tijd af van haar 56 procentbelang, een restant van de nationalisering na het Fortis-drama.Maar minister van Financiën Wopke Hoekstra vond nog geen geschikt moment. Vorig jaar was de bank met een koersdaling van een kwart een van de slechtst presterende aandelen in Amsterdam. Dit jaar ging al meer dan 60 procent van de koers.\n\nKan Swaak, een outsider bij de bank en een onbekende manager in Nederland, het vertrouwen herwinnen? Het bestuur van de bank denkt dat de ervaren manager en brede expert in de financiële sector voldoende virtuositeit bezit voor de klus.",Nieuwe CEO ABN AMRO start met valse noot,nl
8535,"Marcia De Wachter, voormalige Nationale Bank-directeur, wordt bestuurder bij MeDirect Bank Malta en de moederholding MDB Group, eigenaar van MeDirect in België. De Belgische afdeling heeft ook een nieuwe CEO: Tim Rooney, ex-topman van Bank Nagelmackers.\n\nMeDirect, een van de kleinere spelers op de Belgische bankenmarkt, krijgt deze zomer een nieuwe CEO. De voormalige Fortis-bankier Philippe Delva, die twee jaar aan het hoofd van de Belgische dochter van de Maltese MeDirect Bank staat, wordt in augustus opgevolgd door Tim Rooney.\n\nDe Brit vertrok in februari als CEO van Bank Nagelmackers. Voordien was hij enkele jaren CEO van Anbang Belgium, de holding van het Chinese Anbang die naast Nagelmackers ook de verzekeraar Fidea omvatte. In tegenstelling tot Fidea raakte Bank Nagelmackers vorig jaar niet verkocht. Opvallend: MeDirect-eigenaar AnaCap was een van de geïnteresseerden voor de bank.\n\nRooney gaat meteen aan de slag bij MeDirect Bank en kan zo nog enkele maanden samenwerken met Delva. Zo kan hij 'de ontwikkeling van onze mooie kleine bank voortzetten', zegt Delva. Hoe mooi de cijfers van die kleine bank zijn, is nog niet duidelijk. De Maltese moedergroep opent pas later deze maand de boeken.\n\n'Commercieel was 2019 een goed jaar met 13.000 extra klanten en een stijging van de spaardeposito's met meer dan 40 procent.' In totaal heeft de Belgische onlinebank 48.000 klanten, die er samen 1,8 miljard euro aan spaargeld aanhouden.\n\nNederland\n\nDe lage rente dreef MeDirect Bank ook naar Nederland. Daar pompt de bank honderden miljoenen in hypotheken. Niet direct, maar onrechtstreeks via het platform HollandWoont. Volgens Delva gaat het om goede dossiers, van maximaal 390.000 euro, zonder hoge quotiteit (loan-to-value) en waarvan de waarde beschermd is door de Nationale Hypotheek Garantie (NHG).\n\nOok Argenta, VDK Bank en Bpost Bank hebben zich de voorbije jaren op de Nederlandse hypotheekmarkt gewaagd. 'Er is veel vraag vanuit de markt en de Nederlandse partijen zitten wat aan hun plafond', zegt Delva.\n\nDie hypotheken blijven echter niet op de balans van MeDirect. Bundels van enkele honderden miljoenen kunnen worden doorverkocht. Dan komen middelen vrij om nieuwe leningen te verstrekken, legt Delva uit. Binnenkort komt schuldpapier op de markt van Bastion 2020-1 NHG, een vehikel waarin voor 349 miljoen euro hypotheken van MeDirect zitten.\n\nConsumentenkredieten\n\nWe bekijken of we hypotheken en consumentenkredieten kunnen aanbieden in België. Philippe Delva CEO MeDirect\n\nIn ons land is MeDirect vooral bekend als onlinebank gespecialiseerd in sparen en beleggingsfondsen. 'We zijn nog een kleine speler', geeft Delva toe. 'Maar we maken regelmatig de afweging van organische groei of overnames.'\n\nMeDirect kijkt naar twee mogelijke nieuwe segmenten. 'Hypotheken en consumentenkredieten', zegt Delva, die erop wijst dat een instap met partners zal gebeuren. 'We hebben geen eigen kantorennet.'\n\nDe CEO-wissel bij MeDirect Bank volgt minder dan een jaar op een voorzitterswissel. Voorzitter Baudouin Velge, de directeur van het communicatiebureau Interel en ex-Fedis, werd opgevolgd door Yves Dermaux, een bankier met een lange staat van dienst bij Deutsche Bank.\n\nDe Wachter",Marcia De Wachter in bestuur MeDirect-eigenaar,nl
8536,"De bazooka van 50 miljard euro werd op 22 maart aangekondigd door minister van Financiën Alexander De Croo (links) en Febelfin-voorzitter Johan Thijs.\n\nIn april werden voor 4,5 miljard euro nieuwe kredieten verstrekt aan ondernemingen. Dat is 1 miljard euro minder dan in maart, toen de nieuwe staatsgarantie nog niet actief was.\n\nDe bazooka van 50 miljard euro, een maatregel van de federale regering die overbruggingskredieten met staatsgarantie mogelijk maakt, lijkt voorlopig niet raak te schieten. Eerder hadden bankiers en de ondernemersorganisatie Unizo al opmerkingen gemaakt over de coronamaatregel.\n\n4,5 miljard Nieuwe kredieten Er werden in april voor 4,5 miljard euro aan nieuwe kredieten aan ondernemingen verstrekt.\n\nDe banken willen al weken geen cijfers geven over het aantal door hen toegekende kredieten met staatswaarborg, maar de sectorfederatie Febelfin geeft op regelmatige basis wel een globale update. Uit de cijfers die vrijdag werden vrijgegeven blijkt dat in april 20.777 nieuwe kredieten werden toegekend voor een totaalbedrag van 4,5 miljard euro. Voor alle duidelijkheid: het gaat om de som van de kredieten mét en zonder staatsgarantie samen. De afzonderlijke cijfers worden niet bekendgemaakt.\n\nWat wel opvalt, is dat de cijfers voor april fors lager dan die voor maart, toen de kredieten met staatsgarantie nog niet konden worden aangevraagd. Toen waren er 36.620 nieuwe kredieten toegekend voor een bedrag van 5,5 miljard euro.\n\nZijn de ondernemers nog niet op de hoogte van de maatregel? Dat valt te betwijfelen. De sector heeft al in maart ondernemers die getroffen worden door de coronacrisis opgeroepen zo snel mogelijk met een bankier te praten over de opties en zeker niet te wachten tot het water helemaal aan de lippen staat.\n\nSchommelen\n\nBij Febelfin relativeert men de lagere cijfers. 'Het is soms moeilijk kredietcijfers op maandbasis te vergelijken, die termijn is te kort. De cijfers kunnen soms tot 50 procent schommelen bij een individuele bank', zegt woordvoerster Isabelle Marchand. Ze benadrukt dat de kredietverlening in maart en april op hetzelfde niveau zat als vorig jaar.\n\nDe banken helpen heel wat ondernemers het hoofd boven water te houden. Isabelle Marchand woordvoerster Febelfin\n\n'De banken helpen heel wat ondernemers het hoofd boven water te houden', zegt Marchand. Er worden nu niet meer dossiers afgewezen dan anders. De goedkeuringsgraad van ongeveer 95 procent blijft behouden.\n\nZe wijst erop dat veel nieuwe kredieten mogelijk nog in de pijplijn zitten. Het Koninklijk Besluit dat de regeling wettelijk maakte, verscheen pas op 15 april in het staatsblad.\n\nBetalingsuitstel\n\nUit de coronamonitor blijkt ook dat al 116.422 ondernemingen voor een lening op de pauzeknop hebben laten drukken. Het gaat daar om een kredietportefeuille van 17,9 miljard euro.",Weinig animo voor kredieten met staatsgarantie,nl
8537,"De Antwerpse diamantbedrijven klagen dat ze geen beroep kunnen doen op de coronamaatregelen van de Belgische banken. 'Elk dossier uit de diamantsector wordt a priori uitgesloten.'\n\nDe Belgische banken en de overheid werkten anderhalve maand geleden een omvangrijk noodplan uit dat bedrijven meer ademruimte geeft als ze door de coronacrisis in financiële moeilijkheden terechtkomen. Behalve betalingsuitstel voorziet het plan in 50 miljard euro aan overbruggingskredieten met staatswaarborg.\n\nMaar hoewel heel wat Antwerpse diamantbedrijven ernstige betaalproblemen ondervinden, vangen ze volgens de sectororganisatie AWDC bot als ze bij de banken aankloppen voor zo'n coronakrediet.\n\nReputatieprobleem\n\nDe houding van de banken staat dus haaks op wat de regering zegt. Ze ontlopen hun verantwoordelijkheid Margaux Donckier Woordvoerster AWDC\n\nDat is niet heel verrassend. Sinds KBC in 2014 de Antwerpse Diamantbank sloot, slagen de Antwerpse diamantbedrijven er niet of nauwelijks in een rekening of een lening af te sluiten bij een Belgische bank. Omdat de diamantindustrie met een enorm reputatieprobleem zit voor belastingontduiking en witwassen verkiezen de banken er geen zaken mee te doen. De Antwerpse diamantairs proberen al een zestal jaar een oplossing uit te werken met de Belgische bankenkoepel Febelfin, zonder succes.\n\nDoor de sector ook coronakredieten te ontzeggen ontlopen de banken helemaal hun verantwoordelijkheid, zegt het AWDC. 'We merken dat banken dossiers uit de diamantsector a priori niet bekijken', zegt woordvoerster Margaux Donckier. 'Dat doen ze zelfs als de bedrijven die steun vragen beantwoorden aan alle voorwaarden van het bankenplan. Nochtans heeft minister van Financiën Alexander De Croo gezegd dat elk bedrijf dat aan de voorwaarden voldoet, beroep kan doen op de steunmaatregelen. De houding van de banken staat dus haaks op wat de regering zegt. Ze ontlopen hun verantwoordelijkheid.'\n\nWet basisbankdiensten\n\nDe timing van de lockdown komt ongelegen voor de diamantairs. Normaal zou de Kamer deze lente stemmen over een wetsontwerp van CD&V dat voorziet in een basisbankdienst voor bedrijven. Bankiers zouden diamantairs dan moeten aanvaarden. Een week voor de stemming werd de lockdown ingevoerd. 'Daardoor is dit dossier nog altijd hangend in het parlement', zegt Donckier.",‘Banken sluiten Antwerpse diamant uit van coronasteun',nl
8538,"De Nederlandse bankreus zag zijn winst met veertig procent kelderen in de eerste drie maanden van het jaar door hogere voorzieningen voor niet terugbetaalde leningen. De Belgische tak van ING dook in het rood.\n\nDat ING een fors lagere winst boekte in het eerste kwartaal is niet bepaald een verrassing te noemen. Zowat alle Europese grootbanken zagen hun resultaten de voorbije weken kelderen als gevolg van de coronacrisis.\n\nBij ING was dat niet anders. De grootste bankgroep van Nederland zag haar nettowinst over de eerste drie maanden van het jaar kelderen met 40 procent naar 670 miljoen euro. Toch is dat aanzienlijk minder slecht dan analisten hadden verwacht. Zij vreesden namelijk een winstval van meer dan 60 procent.\n\nStroppenpot\n\nDe bank slaagde er in een aartsmoeilijk klimaat zelfs in om haar rente-inkomsten licht op te krikken, en ING wist ook meer inkomsten te puren uit de verkoop van beleggingsproducten. Maar dat volstond lang niet om de negatieve impact van de coronacrisis te compenseren. ING zette in het eerste kwartaal 661 miljoen euro opzij voor leningen die mogelijk nooit worden terugbetaald.\n\nDat is drie keer zoveel als een jaar eerder. Opvallend is wel dat die forse klim niet volledig te wijten is aan de coronacrisis. Ongeveer een derde van de voorzieningen is gelinkt aan de pandemie, zegt de bank. ING zette ook geld opzij voor een aantal grote bedrijfsdossiers en nam ook extra voorzieningen om de impact van de lagere olieprijzen op te vangen.\n\nBelgische bankentaksen\n\nOok bij de Belgische tak van ING groeide de stroppenpot aanzienlijk. ING België zette 144 miljoen euro opzij voor kredietverliezen, nagenoeg het dubbele van een jaar eerder. In combinatie met de hogere bankentaksen, waarvan de groep verplicht is het merendeel in het eerste kwartaal te boeken, leidde dat ertoe dat ING België een verlies van 63 miljoen euro leed over de eerste drie maanden van het jaar. Commercieel hield de vierde grootste bank van het land wel stand, met iets hogere rente- en commissie-inkomsten.\n\n63 miljoen ING België In België leed ING een verlies van 63 miljoen euro.\n\nHoe de coronacrisis ING parten zal spelen in de nabije toekomst, is niet duidelijk. De groep geeft geen prognoses voor de rest van het jaar. Eerder deze week had de Franse bank BNP Paribas nog gezegd dat de resultaten die jaar tot een vijfde lager kunnen uitvallen dan in 2019.\n\nGeen opvolger bekend",ING zet drie keer meer opzij voor kredietverliezen,nl
8539,"De regeling van 50 miljard euro kredieten met overheidswaarborg moet worden bijgestuurd, concludeert Unizo na een enquête bij ondernemers. Ook in bankierskringen is kritiek te horen op de coronamaatregel voor bedrijven.\n\nAnderhalve maand geleden sloot minister van Financiën Alexander De Croo (Open VLD) een akkoord met de banken over betalingsuitstel bij kredieten. Een kwart van de kmo's met bankleningen heeft daar een beroep op gedaan en 75 procent van de aanvragers heeft dat uitstel ook gekregen, concludeert de ondernemersorganisatie Unizo uit een enquête bij haar leden.\n\nDaarnaast lanceerde De Croo nieuwe overbruggingskredieten met staatswaarborg, de zogenaamde bazooka van 50 miljard euro. Maar daar zijn de cijfers minder gunstig. 'Er zijn minder aanvragen en slechts 42 procent is momenteel goedgekeurd', zegt Johan Bortier, de directeur van de Unizo-studiedienst. 'De bazooka heeft veel minder effect en het plafond van 50 miljard euro is op geen enkele manier in zicht. Terwijl een derde van de ondernemingen nood heeft aan extra bankfinanciering.'\n\n12 Looptijd kredieten De looptijd van maximaal 12 maanden van de overbruggingskredieten is volgens zowel bankiers als ondernemers vaak te kort.\n\nOok in bankierskringen zijn er bedenkingen. 'De overbruggingskredieten lopen echt niet zo goed', zegt een bankier. Dat de kredieten met overheidswaarborg maximaal 12 maanden lopen, is het grootste probleem. 'Er is wat voortschrijdend inzicht', zegt een andere bankier. 'Aanvankelijk dacht iedereen dat we in 12 maanden wel door de crisis zouden geraken, maar nu wordt gevreesd dat een jaar niet volstaat.'\n\nDilemma\n\nDat plaatst de bankiers voor een dilemma. Moet je een overbruggingskrediet van een jaar toekennen als je vreest dat de klant binnen een jaar nog niet uit het dal is? Dat overbruggingskrediet met waarborg kan sowieso niet worden verlengd. 'Ook veel ondernemers zien dat ze een nieuw krediet niet in een jaar kunnen terugbetalen', zegt Bortier.\n\nHij wijst net als veel bankiers naar de achtergestelde leningen en de Gigarant-waarborg van de Vlaamse overheidsholding PMV, met looptijden tot drie en zes jaar. Een topbankier liet zich onlangs ontvallen dat hij liever meer Crevits-leningen heeft dan De Croo-leningen, verwijzend naar Vlaams minister van Economie Hilde Crevits (CD&V) die bevoegd is voor de PMV-waarborgen.\n\nAl heeft dat niet enkel met de langere looptijd van de leningen onder Vlaamse garantie te maken. Bij de Vlaamse waarborg is 75 procent van elke lening gedekt door de waarborg, terwijl in het federale garantieplan de banken de eerste schijf van de kredietverliezen in hun portefeuille volledig zelf moeten slikken.\n\nBijsturing\n\nUnizo vraagt een snelle bijsturing van de bazooka, die wel een interessante rentevoet heeft (1,5% voor kmo's), maar te weinig bedrijven bereikt. Bortier: 'Sommige banken rekenen intresten van 8 tot zelfs meer dan 10 procent aan voor andere kaskredieten.'\n\nDe bankenfederatie Febelfin, die vrijdag met nieuwe cijfers over de kredieten komt, wil zich nog niet uitspreken. 'We moeten alles evalueren in functie van de noden die leven bij de ondernemingen', zegt woordvoerster Isabelle Marchand.",Bazooka schiet voor heel wat bedrijven tekort,nl
8540,GETEST. Met dit spel zonder grenzen in de achtertuin vul je een hele namiddag,Redding Lufthansa goed nieuws voor Brussels Airlines?,nl
8541,Vroeger werden de bananen letterlijk met de hand uit het schil gehaald. Later kwamen er bij het uitladen de bekende bananendozen aan te pas. En nu worden enkele honderden dozen tegelijk geladen of gelost en dat dankzij de container. Dat proces heeft men de naam ‘containerisering’ meegegeven en het heeft de Antwerpse haven ook gemaakt tot wat ze nu is.,Van bananendozen en europallets tot containers: de revolutie die ‘containerisering’ heet,nl
8542,Vandaag valt de container niet weg te denken uit een haven. Maar ooit was ook de container een nieuwigheid. Het was in de jaren zestig dat de container “hip” werd in Antwerpen. Er werd toen gesuggereerd om de Antwerpse havel de naam “Containerport” mee te geven.,Antwerpse haven pionier in containertrafiek: van bijna 44.000 in 1966 tot meer dan 7 miljoen in 2019,nl
8543,"Wie geregeld aanschuift op de Antwerpse Ring kent het wel, het bonte palet aan containers: geel, blauw, roze, … korte of lange exemplaren, al dan niet uitgerust met een koeling. De container is een ‘standaard’-verpakking, maar er zit toch verrassend veel variatie in. In de Nieuwelandenweg in de haven leidt Roxanne Jansen ons rond. Ze is mede-eigenaar van Belgian Container Trading, dat de stalen laadkisten koopt, verkoopt en herstelt.","Veertigvoeter, cortenstaal of ‘reeferplugs’: Roxanne Jansen weet alles over containers",nl
8544,"Het zijn vooral de buitenlandse webwinkels die geprofiteerd hebben van de lockdown. Pure onlinespelers als Zalando, Bol.com en Amazon haalden fors meer inkomsten toen de fysieke winkels van hun concurrenten gesloten waren. In de sector van de kledingwinkels verkreeg Zalando op een bepaald moment zelfs een marktaandeel boven de 50%.","Vooral buitenlandse webwinkels profiteren van de lockdown, marktaandeel van Zalando steeg zelfs boven 50%",nl
8545,"Het bedrijf Acurity uit Kontich heeft deze maand al bij 125 winkels, markten en bedrijven telcamera’s geïnstalleerd die weergeven hoeveel mensen er op een bepaald moment aanwezig zijn.","Kontichs bedrijf installeert telcamera’s  in winkels, op markten en bij Ikea",nl
8546,"Rob Harrison stopt als CEO bij de Antwerpse Terminal. Wie hem zal opvolgen als leider van de tweede grootste containerterminal in de Antwerpse haven wil het bedrijf nog niet zeggen. Dat schrijft Flows en de woordvoerder bevestigt het nieuws.\n\nHet vertrek van de 52-jarige Rob Harrison komt onverwacht. In juli vorig jaar werd er nog een herschikking van de top bij DP World Antwerp bekendgemaakt. Toen werd Tom Mortelmans aangesteld als de nieuwe chief operations officer (COO). Tony Filibert werd chief commercial officer (CCO) en Steve Declercq werd aangesteld als chief business officer (CBO). Rob Harrison sprak toen over een betere dienstverlening aan de klanten en efficiëntere werkprocessen.\n\nHarisson is een geliefde figuur in de Antwerpse havenwereld. In 2018 werd hij nog maritieme man van het jaar. Harrison, een Zuid-Afrikaanse Ier, kwam in 2009 in Antwerpen aan als CFO bij Safmarine. Op dat moment had hij ook al in Nigeria gewerkt, en in Denemarken.\n\nLEES OOK: DP World-topman: “Antwerpse haven moet digitaliseren, of het verliest containers aan Hamburg”",CEO Rob Harrison verlaat DP World Antwerp,nl
8547,"Lint / Mortsel -\n\nNu kandidaat-kopers weer woningen mogen bezichtigen, is er volgens de vastgoedsector een nooit geziene stormloop op gang gekomen. En dat er dan meer wordt betaald dan de vraagprijs is allang geen uitzondering meer.",Huizenjacht is open: fors meer betalen dan vraagprijs is zelfs geen uitzondering meer,nl
8548,"Ook de markt van cadeaubonnen is midscheeps getroffen door het coronavirus. Smartbox, eigenaar van de bekende Bongobonnen, zag de omzet decimeren. “Maar half juni doen we een herlancering van onze belevenisbonnen, met vele vernieuwingen.”\n\nDat zegt Antwerpenaar Ruud Tiebos, marketing manager van Smartbox België, met hoofdkantoor in de Kronenburgstraag in Antwerpen. “Laten we eerlijk zijn: een innovatie was nodig. Er zat sinds een paar jaar ...",Ook Bongobonnen botsen op virus,nl
8549,"Mortsel - De stakingsdreiging bij beeldvormingsgroep Agfa-Gevaert in Mortsel is van de baan. Vakbonden en directie hebben na twee middagen onderhandelen een akkoord bereikt over een toeslag voor wie door corona afwezig is. “We zijn hier tevreden mee. De stakingsaanzegging wordt nu ingetrokken”, zegt vakbondsafgevaardigde Tom Vercammen.\n\nVorige week hadden de drie vakbonden bij Agfa een stakingsaanzegging ingediend om vanaf 25 mei voor onbepaalde tijd het werk neer te leggen. Er was discussie over personeel dat thuis zou komen te zitten door quarantaineverplichtingen. Volgens de bonden was via een al wat oudere CAO al langer loontoeslag voorzien in geval van tijdelijke werkloosheid. Maar die zou Agfa niet hebben willen toepassen op wie thuis moet blijven omdat bijvoorbeeld een partner besmet is met SARS-CoV-2. Concreet gaat het om een toeslag ter waarde van 4 tot 6 uur loon.\n\nMaandagmiddag zaten de sociale partners al samen, maar kwam men er nog niet uit. Dinsdag werd verder gepraat. “Er was discussie over of werkloosheid door Covid onder de CAO valt, maar we zijn tot een akkoord gekomen. Ze gaan de bijpassing doen”, aldus de vakbondsman.\n\nVolgens Vercammen ligt het aantal afwezigheden bij Agfa momenteel niet hoger dan anders, al zijn er volgens hem wel een aantal mensen afwezig omdat ze in quarantaine moeten. De verwachting is dat dat de komende tijd nog wel meer gaat voorvallen.",Akkoord tussen vakbonden en directie bij Agfa-Gevaert: “Tevreden met resultaat”,nl
8550,"Het coronavirus heeft onze economie laten instorten, en er is minstens drie jaar nodig om hiervan te herstellen. Dat kan langer worden, als er volgend jaar nog geen vaccin is en als er een nieuwe grote lockdown komt. Dat zegt Koen De Leus (50), de hoofdeconoom van BNP Paribas Fortis.",Econoom Koen De Leus vreest lange malaise: “Coronacrisis verteren duurt zeker tot 2023”,nl
8551,"Mortsel - De vakbonden van de Mortselse beeldvormingsgroep Agfa-Gevaert hebben een stakingsaanzegging ingediend vanaf 25 mei. Dat bevestigt de socialistische vakbond ABVV. Er is onenigheid over het statuut van werknemers die zouden moeten thuisblijven na contact met een besmet persoon.\n\nDe vakbonden bij Agfa-Gevaert vrezen dat de komende weken meer werknemers verplicht thuis zullen moeten blijven, als blijkt dat ze in contact kwamen met een persoon die besmet is met het coronavirus.\n\n“In dat geval gaat het volgens ons om tijdelijke werkloosheid door overmacht”, zegt ABVV-afgevaardigde Tom Vercammen. “De cao schrijft in dat geval voor dat het bedrijf vier uur van het bruto basisloon per dag bijdraagt.” Die bijdrage zou boven de 70% van de overheid komen.\n\nStuk chocolade en briefje\n\nVolgens de vakbonden weigert het bedrijf om de cao na te komen. Er is ook ontevredenheid over de manier waarop er in coronatijden met de werknemers wordt omgegaan.\n\n“Wij hadden gevraagd naar een premie, omdat de werknemers het bedrijf al tien weken in moeilijke omstandigheden rechthouden”, zegt Vercammen. “Daar is niets van in huis gekomen. Ze hebben het personeel wel een stuk chocolade gegeven met een bedankbriefje. Dat is bijzonder slecht gevallen.”\n\nHet is nu wachten op een reactie van de directie. “Er is al aangegeven dat ze ons maandagmiddag te woord zullen staan”, zegt Vercammen. Het bedrijf bevestigt het gesprek. Om het alle kansen te geven, onthoudt het zich voorlopig van commentaar.",Agfa in conflict met vakbonden over loonregeling werknemers in quarantaine,nl
8552,"Het is niet ondenkbaar dat een derde van de restaurants en cafés in ons land failliet gaat door de coronacrisis. Dat zegt econoom Peter De Keyzer vandaag in Het Laatste Nieuws.\n\nVanaf maandag gaat een nieuwe set versoepelingen in. Voorlopig zijn dat de laatste tot 8 juni eer er nieuwe perspectieven gecreëerd kunnen worden. De horeca is één van de sectoren die snakt naar een perspectief. Gisteren kondigde de topman van Horeca Vlaanderen al aan te werken aan een relance-plan.\n\nPeter De Keyzer schat het echter zeer somber in. “Restaurants, cafés en hotels hadden het voor de crisis al relatief moeilijk”, zei hij eerder al. “In die sector is altijd een groot faillissementsrisico, en dat risico gaat nu nog groter worden. In Washington gaan ze ervan uit dat een derde van de restaurants en cafés failliet zal gaan. Ik zie niet in waarom dat hier minder zou zijn. Ik hou er ernstig rekening mee dat een derde van de cafés en restaurants na de lockdown niet meer opengaat.”",“Eén op drie horecazaken gaat straks niet meer open”: coronacrisis zal economie snoeihard raken,nl
8553,Zwijndrecht -\n\nHet bagger- en groene energiebedrijf Deme uit Zwijndrecht is de meest aantrekkelijke werkgever van België. Dat blijkt uit een uitgebreid onderzoek van arbeidsmarktspecialist Randstad.,"Ook in crisistijd is Deme aantrekkelijkste werkgever, maar werknemers zitten vast door corona",nl
8554,"Turnhout / Mechelen -\n\nWanneer het land voor een tweede keer op slot moet door de coronacrisis, dan zal een op de vier bedrijven in de regio’s Mechelen en Kempen dat niet overleven. Dat blijkt uit een rondvraag van Voka – Kamer van Koophandel. “Een tweede golf van het virus moeten we slim aanpakken om een groter sociaal bloedbad te vermijden”, klinkt het.",24% van Mechelse en Kempense bedrijven overleeft extra lockdown niet: “Tweede golf moeten slimmer aangepakt worden”,nl
8555,"De zomervakantie is begonnen. Bij veel gezinnen staat de wagen dan gewoon stil voor de deur. Dat merken ze ook bij Drivy, een van de vele deelplatformen voor wagens van particulieren in Antwerpen, naast onder meer ook Poppy, Cambio en Cozycar. “In de zomervakantie zijn er veel meer auto’s beschikbaar”, klink het bij Drivy. Maar zijn we al klaar om onze eigen auto te delen met onbekenden?","Extra subsidie van 300.000 euro voor luchthaven Deurne, actiegroep reageert verbolgen: “Verspilling”",nl
8556,Het personeel van Brussels Airlines hoort vandaag hoe de toekomstplannen van het bedrijf eruitzien. De coronacrisis heeft het bedrijf zwaar getroffen – de 49 vliegtuigen staan al zeker tot 1 juni aan de grond. Maar de herstructurering moet veel meer problemen oplossen dan de coronacrisis alleen. De concurrentie van goedkope tickets en de hoge kosten wegen al jaren zwaar.,Waarom Brussels Airlines ook zonder corona voor zware opdracht stond: turbulentie is al jaren bezig,nl
8557,"Lufthansa zet de Belgische overheid het mes op de keel: als er niet snel staatssteun komt, dreigt het doek te vallen over Brussels Airlines. Het herstructureringsplan dat dinsdag werd voorgesteld is dan slechts de voorbode van een veel groter bloedbad. Maar steun zonder inspraak? Die vlieger gaat niet op. “Voor we investeren, willen we garanties”, zegt minister van Financiën Alexander De Croo (Open Vld).","Noodlanding ingezet, maar crash dreigt sowieso voor Brussels Airlines",nl
8558,"De directie van Brussels Airlines heeft zware besparingen aangekondigd op een bijzondere ondernemingsraad. In totaal staan zo’n 1.000 jobs op de helling. “Maar we werken al aan alternatieven”, klinkt het aan de onderhandelingstafel. Daarnaast wil de maatschappij het 10 vliegtuigen minder doen en worden “nauwelijks of niet winstgevende” bestemmingen geschrapt.\n\nDe herstructurering hing al een tijdje in de lucht, maar nu heeft de directie klare wijn geschonken. Door de coronacrisis zit de maatschappij in uiterst slechte papieren en moet het herstructureren om te kunnen overleven. De vakbonden en het personeel vroege al geruime tijd om duidelijkheid. Nu hebben ze die gekregen in de vorm van een drastisch herstructureringsplan.\n\n“De extreem negatieve impact van de coronavirus-crisis op de financiën van het bedrijf en de aanhoudend lage vraag naar vliegreizen dwingen Brussels Airlines om substantiële en noodzakelijke maatregelen te nemen”, klink het in een persbericht.\n\nConcreet\n\n“De totale omvang van het bedrijf, en als gevolg ook haar personeelsbestand, zal 25% kleiner worden.” Nu werken om en bij de 4.200 mensen bij de maatschappij, 1.000 van hen zouden moeten vertrekken. In de mededeling zegt het bedrijf het aantal gedwongen ontslagen tot een minimum te willen beperken.\n\nDaarnaast gaat de maatschappij 10 vliegtuigen van de hand doen. Concreet zou het gaan om twee toestellen voor langeafstandsvluchten en acht toestellen die Europese bestemmingen aandoen. Daarnaast gaat de maatschappij “niet of nauwelijks winstgevend” routes schrappen of herzien. Volgens VRT wil de maatschappij 24 bestemmingen schrappen.\n\n“De onderneming heeft er alle vertrouwen in dat ze met haar transformatieplan 75% van de tewerkstelling zal kunnen veiligstellen en opnieuw op een rendabele manier zal kunnen groeien zodra de vraag naar vliegreizen zich heeft hersteld tot een niveau van het nieuwe normaal, naar verwachting vanaf 2023.”\n\nReactie topman: “Nodig om te overleven”\n\nHet jaar was goed begonnen voor Brussels Airlines, “met positieve resultaten op het vlak van aantal passagiers en inkomsten”, zegt CEO Dieter Vranckx. En de maatschappij had een omvangrijk zomeraanbod gepland om een deel van het verloren aanbod van het failliete Thomas Cook België te compenseren. “Maar de coronaviruspandemie treft Brussels Airlines bijzonder hard”, zegt Vranckx nog. “Deze ongeziene crisis heeft onze financiële situatie verslechterd, waardoor we genoodzaakt zijn om substantiële en essentiële maatregelen te nemen. De herstructurering is dringend nodig om de huidige crisis te overleven en in de toekomst structureel winstgevend te worden.”\n\nDe vluchten van Brussels Airlines zijn sinds 21 maart opgeschort. De werknemers zijn technisch werkloos.","Brussels Airlines gaat zware besparingen doorvoeren: “1.000 jobs, 10 vliegtuigen en 22 bestemmingen minder”",nl
8559,"De Ierse lagekostenmaatschappij Ryanair wil haar activiteiten vanaf de zomervakantie fors opkrikken. Vanaf 1 juli zouden er ongeveer duizend vluchten per dag moeten plaatsvinden, wat overeenkomt met 40 procent van het aanbod in normale tijden, zo kondigde Ryanair dinsdag aan.\n\nDe grootste budgetvlieger van Europa zal vliegen op zowat 90 procent van de bestemmingen die voor de uitbraak van het coronavirus in het vluchtschema stonden.\n\nVoorwaarde is wel dat de regeringen tegen dan de beperkingen op vluchten binnen Europa hebben opgeheven en dat er op de luchthavens gezondheidsmaatregelen worden genomen. Zo pleit de maatschappij ervoor dat de temperatuur van de passagiers gemeten zou worden wanneer ze de luchthaven binnengaan. Op de vluchten van Ryanair zal een mondmasker verplicht zijn.\n\nHet leeuwendeel van de vluchten van Ryanair is sinds eind maart opgeschort. Er vinden nog zowat dertig vluchten per dag plaats tussen Ierland, het Verenigd Koninkrijk en het Europese vasteland.",Ryanair wil vanaf 1 juli duizend vluchten per dag aanbieden,nl
8560,"Online beroepsopleidingen zijn in opmars. Maar voor technische praktijklessen is digitale training toch minder evident. Of toch niet? “Wij willen deze maand opnieuw starten met onze praktijkopleidingen mét social distancing. Al gebeurt intussen al meer digitaal”, klinkt het bij Steunpunt Tewerkstelling uit Antwerpen.\n\n“Onze lopende opleidingen hebben we nog in maart kunnen afronden met behulp van thuisonderwijs op de laptop”, vertelt Bjorn Cupers. Hij is coördinator van Steunpunt Tewerkstelling, de Antwerpse vzw die kwetsbare werkzoekenden opleidt in onder meer lassen en elektriciteit. In de loop van mei begint het Steunpunt met drie nieuwe opleidingen: het metaalbad en de vooropleiding voor elektricien en lasser.\n\n“Die opleidingen hebben we aangepast aan de omstandigheden, dus met social distancing, verplichte mondmaskers en instructeurs met een plexischerm”, aldus Cuypers. “Wij hebben ook de start- en einduren van de opleidingen aangepast zodat de lesgroepen niet met elkaar in contact komen.”\n\nLaptop\n\nOpvallend is dat technische opleidingen ook steeds meer een digitaal kantje krijgen. Ook bij de 300 online beroepsopleidingen van de VDAB zitten technische thema’s, zoals koeltechniek.\n\nMaar als je iets moet aanleren, en handen en materiaal zijn vereist, gebeurt het nog altijd best terplekke. Ook bij Steunpunt Tewerkstelling denken ze daar zo over. “Al wordt het digitale aspect ook voor ons belangrijker”, benadrukt Bjorn Cuypers. “Zo hebben we de meeste cursisten in januari nog kunnen uitrusten met een tweedehands laptop. Dat is ook een beetje ons geluk geweest”, stelt hij. “Voor de herhaling van de leerstof is zo’n laptop training wel ok. Maar niet om zo’n technische opleiding mee te beginnen. Je moet je cursisten toch eerst eens gezien hebben.”\n\nLees ook:",Ook technische opleidingen krijgen digitaal kantje,nl
8561,"Op de hoofdzetel van Brussels Airlines in Diegem gaat dinsdag om 9 uur een bijzondere ondernemingsraad door. Die staat in het teken van “een voorstel tot actieplan voor de voortzetting van de activiteiten”van de luchtvaartmaatschappij. De bonden vrezen ontslagen. Intussen blijft het onduidelijk of en, zo ja, hoe de staat de Belgische dochter van de Duitse Lufthansa Group wil helpen.",Zoveelste dag van de waarheid voor Brussels Airlines: vakbonden vrezen ontslagen en minder loon,nl
8562,"Antwerpen / Turnhout / Lier / Mechelen -\n\nEindelijk, ze mogen vandaag weer open, de winkels. In de belangrijkste steden in de provincie hebben overheid en handelaars hun huiswerk gemaakt. Iedereen weet dat een stormloop van klanten moet vermeden worden. En toch is er discussie. Enkele winkelketens proberen klanten te lokken met kortingen tot 50%. “Onverantwoord en oncollegiaal”, klinkt het bij de ondernemersorganisaties Unizo en NSZ.",“Niet solidair en niet veilig”: kortingen tot 50% van grote ketens doen Unizo en NSZ steigeren,nl
8563,"De hele luchtvaartsector bloedt, Antwerp Airport deelt in de klappen. Toch bewaren experts, vliegtuigmaatschappijen en uitbaters hun optimisme als het over de luchthaven van Deurne gaat. “Die zal sneller heropleven dan veel andere luchthavens.” Een analyse van de toekomst van Deurne, de manier waarop we gaan vliegen en… wanneer.","Luchtvaartsector bloedt door coronacrisis, maar Antwerp Airport hoeft niet te crashen",nl
8564,Na bijna twee maanden verplichte sluiting mogen vanaf maandag ook de niet-essentiële winkels hun deuren weer opengooien. Vrijdag en ook dit weekend brengen ze alles in gereedheid om hun klanten op een veilige manier te ontvangen. Wij volgden de voorbereidingen bij SKM in Aartselaar en Torfs in Antwerpen.,"SKM en Torfs bereiden zich voor op heropening van maandag: 350 klanten of 4 klanten, vol is vol",nl
8565,"De chemiegroep Solvay snoeit een op de vijf jobs weg in haar afdeling composieten. Een Britse en een Amerikaanse fabriek gaan dicht. De reden: de luchtvaartcrisis.\n\nVolgens Solvay zijn de maatregelen bedoeld om de kosten te verlagen en de productiviteit te verbeteren, nu de coronacrisis zware ravage aanricht. De fabrieken in Manchester, in het Verenigd Koninkrijk, en Tulsa, in de Amerikaanse deelstaat Oklahoma, gaan dicht. De activiteiten worden overgebracht naar andere vestigingen.\n\n570 jobs sneuvelen bij de herstructurering. 'Deze structurele veranderingen zullen de afdeling in staat stellen haar kosten aan te passen en de neerwaartse evolutie op korte termijn gedeeltelijk te counteren', stelt Solvay.\n\n570 Jobs Solvay gaat 570 jobs wegsnoeien in zijn afdeling composieten. Dat komt overeen met een vijfde van het personeelsbestand van de divisie.\n\nDe chemiegroep verwacht dat de maatregelen op jaarbasis leiden tot een besparing van 60 miljoen euro. De kosten van de reorganisatie, 30 miljoen euro, komen ten laste van het tweede kwartaal.\n\nDe twee fabrieken horen tot Cytec, dat Solvay in de zomer van 2015 voor 5,8 miljard euro overnam. Om die deal te financieren organiseerde de chemiegroep eind 2015 voor het eerst in meer dan anderhalve eeuw een publieke kapitaalronde.\n\nToenmalig CEO Jean-Pierre Clamadieu zag Cytec als producent van lichtgewicht- en dus energiezuinige composieten als een structurele groeier. 'Ik durf te stellen dat we dankzij onze diversificatie en specialisatie in belangrijke mate losgekoppeld zijn van de conjunctuur', klonk het in 2016 op een beleggersdag in Londen.\n\nDe coronacrisis heeft de outlook voor de luchtvaart echter structureel veranderd. Vliegtuigen staan door de ineenstorting van de vraag massaal op de grond, luchtvaartmaatschappijen zijn in overlevingsmodus en het laatste waar ze nu aan denken zijn nieuwe orders.\n\nBoeing\n\nDe afdeling composieten moest vorig jaar al fors besparen door de stopzetting van de productie van de 737 MAX door Boeing. De Belgische groep levert daar composietmaterialen voor. Analisten schatten dat de 737 MAX ongeveer 10 procent van de inkomsten van Solvay uit composietmaterialen vertegenwoordigde.\n\nUiteindelijk houden de traditionele activiteiten van de groep - de 'oude' soda- en peroxidefabrieken - Solvay de jongste jaren op koers. Op een andere deal van Clamadieu, de olie- en gastak Chemlogics, moest zijn opvolgster Ilham Kadri over het boekjaar 2019 al een stevige minwaarde doorvoeren.\n\nWaarschuwing\n\nSolvay behaalde in het eerste kwartaal ondanks de forse tegenwind in de luchtvaart en de oliesector - twee belangrijke klanten - goede resultaten. De omzet hield goed stand (-4%) en de brutobedrijfswinst (ebitda) bleef bijna stabiel.",Solvay snoeit fors in luchtvaarttak,nl
8566,"Een groep bedrijven in de Antwerpse haven zal samen brandstof maken door CO₂ af te vangen en te mengen met duurzame waterstof. Ze voorzien een investering van 15 tot 20 miljoen euro.\n\nNadat eerder dit jaar in Zeebrugge en Oostende waterstoffabrieken werden aangekondigd, krijgt ook de Antwerpse haven haar project. Een consortium van zeven bedrijven zal een demofabriek bouwen om duurzame methanol te maken van waterstof en CO₂ die elders in de haven wordt afgevangen. De groene methanol kan als basisgrondstof dienen in de Antwerpse chemie, of gebruikt worden als duurzame brandstof voor vrachtwagens of sleepboten.\n\nDe samenwerking bestaat uit de afvalverwerker Indaver, het energiebedrijf Engie Electrabel, het chemiebedrijf Inovyn, de opslagspecialist Oiltanking, de gasnetbeheerder Fluxys, het Antwerpse havenbedrijf en de Vlaamse investeringsmaatschappij PMV via de Vlaamse Milieuholding (VMH). Samen richtten ze Power to Methanol Antwerp op, een vennootschap die een startkapitaal van 700.000 euro meekrijgt. De bedoeling is tegen 2023 een demo-installatie te bouwen.\n\nGroene waterstof\n\nEen jaar geleden werd de intentie aangekondigd duurzame methanol te produceren, maar sindsdien waren er enkele verschuivingen in de deelnemende bedrijven. Uiteindelijk is gekozen voor de site van Inovyn aan de Scheldelaan in Lilo. Het chemiebedrijf in handen van de Britse groep Ineos heeft ervaring met elektrolyse, een chemisch proces dat nodig is om waterstof te maken van groene stroom.\n\n300.000 ton methanol De Antwerpse chemie gebruikt jaarlijks 300.000 ton methanol als grondstof.\n\n'We weten hoe een chemische installatie werkt en hebben hier de ruimte om de demo-installatie te bouwen', zegt Luc Vanopstal, sitemanager van Inovyn. 'We starten nu met de engineering en hopen binnen een jaar een finale investeringsbeslissing te nemen. De bouw kan dan in 2022 van start gaan, zodat de installatie in het eerste kwartaal van 2023 klaar is. Het gaat om een investering van 15 à 20 miljoen euro.'\n\nDe bedoeling is jaarlijks tot 8.000 ton duurzame methanol te produceren. De helft van de waterstof wordt met groene stroom geproduceerd op momenten dat veel wind- en zonne-energie beschikbaar is. De andere helft is aanvankelijk geen duurzame waterstof. Door daar dan CO₂ aan toe te voegen die elders in de haven wordt afgevangen, ontstaat methanol, een grondstof waarvan de Antwerpse chemie jaarlijks 300.000 ton verbruikt. Door te werken met 'gerecycleerde CO₂' vermindert de totale uitstoot van de productieprocessen.\n\nOpstap naar grootschalige productie\n\n'De bedoeling is de demoplant een paar jaar te laten draaien, zodat we kunnen kijken of we het ook op grotere schaal rendabel krijgen', zegt Vanopstal. 'Voor een commerciële methanolinstallatie heb je een capaciteit van 40.000 à 50.000 ton nodig. Tegen 2026 à 2027 zullen we zien of dat concurrentieel kan met duurzame methanol.'\n\nWe willen nagaan of we het ook op grotere schaal rendabel krijgen. Luc Vanopstal site-manager Inovyn",Antwerpse industrie maakt brandstof van afgevangen CO2,nl
8567,"De Belgische specialist in laserreiniging Netalux heeft weinig last van de coronacrisis. 'Dit jaar gaat onze omzet maal zes.'\n\n'Uit de pijpleidingensector en de lakkerij-industrie kregen we de afgelopen maand een overvloed aan aanvragen binnen om onze machines en technologie in te bouwen in hun productielijnen', zegt Pieter Cretskens, medeoprichter en topman van Netalux. 'Ik heb er geen eenduidige verklaring voor. Maar ik heb de indruk dat sommige bedrijven die relatief goed uit de coronacrisis zijn gekomen, een tandje bijsteken om definitief afstand te nemen van hun concurrenten. We krijgen offerteaanvragen van 100.000 tot 700.000 euro b innen. Straf vind ik dat.'\n\nDe nucleair ingenieur richtte drie jaar geleden, samen met Emmanuel Flaam, Netalux op toen vaststelde dat er in de sector geen bedrijf bestond dat hem met laserreiniging kon helpen. Laserreiniging werkt met licht en heeft het voordeel dat roest, gecontamineerde coatings of asbest die van een installatie moeten worden verwijderd, niet worden 'rondgeblazen' zoals bij reiniging met zand of water. Er vindt geen luchtverplaatsing plaats die vuil doet opwaaien of water doet neerdruppelen.\n\nInstallaties die worden gereinigd, moeten daarom niet op grote schaal worden ingepakt, wat een snellere heropstart van een productielijn mogelijk maakt. Een ander voordeel is dat de oppervlakte die moet worden gereinigd, niet beschadigd wordt en er geen chemische producten worden gebruikt.\n\n'We hebben zopas onze eerste laserreinigingsmachines verkocht en gaan de productie zo snel mogelijk opvoeren tot 'meerdere tientallen machines per jaar'. Pieter Cretskens Topman Netalux\n\nCretskens vond een fabrikant die een mobiele laserreinigingsmachine kon bouwen en trok ermee door de Benelux om reinigingsopdrachten uit te voeren en de toepassingen van de technologie te testen. De beginperiode was overleven. 'Ik was blij dat we elke maand konden factureren', blikt hij terug. 'Ik heb drie kinderen en herinner me dat mijn vrouw vanuit de Carrefour belde dat er deze maand geen choco zou zijn.'\n\nTsjernobyl\n\nCretskens reisde ook naar Tsjernobyl om een deel van de radioactieve metaalschroothoop van de stilgelegde kernreactoren te reinigen. De machine was te vergelijken met een 450 kilogram zwaar, 1,6 meter lang 'machinegeweer', dat reinigende lichtkogels reflecteert op een oppervlak, vuil en roest doet verdampen of pulveriseert en het weinige afval dat vrijkomt meteen met een stofzuiger opzuigt.\n\nDe testen waren een succes en vandaag is Netalux klant aan huis bij Dow, Soudal, Janssen Pharmaceutica, Evonik en Engie.\n\nMaar Cretskens was niet 100 procent gelukkig met de machines die hij insourcete en besliste vorig jaar, na een kapitaalverhoging, zelf laserreinigers te bouwen in het atelier in Diest. 'We wilden efficiëntere en productievere machines.' Deze week werden de eerste twee exemplaren - totaal prijskaartje 425.000 euro - verkocht aan het industriële reinigingsbedrijf Victor Peeters uit Herentals, dat onder meer werkt voor Exxon, Total, DSM en Shell.\n\n'We zijn het enige bedrijf dat zowel service, productie van laserreinigers als opleiding aanbiedt', zegt Cretskens. Netalux wil de productie zo snel mogelijk opvoeren tot 'meerdere tientallen machines per jaar'. De serviceactiviteit blijft behouden 'om de vinger aan de pols te houden en technologie te testen'. 'Onze omzet gaat dit jaar maal zes. We hopen break-even te draaien. Volgend jaar verwachten we winst'. Cijfers wil Cretskens niet geven. 'De concurrentie kijkt mee.'\n\nCorona\n\nLast van de coronacrisis heeft Netalux amper. De aanvoer van componenten voor de nieuwe lasermachine verliep niet altijd vlot en sommige contracten - zoals de reiniging van de turbines van de centrale van Engie in Zandvliet en de verwijdering van toxisch afval in de fabriek van Evonik in Antwerpen - werden een paar maanden uitgesteld.\n\n'Andere projecten voor Engie en Datwyler gaan gewoon door', zegt Cretskens. 'We kregen net een offerteaanvraag van het Nederlandse FinCo Fuel voor het verwijderen van een coating op de installatie. Toch is het niet dringend. We zien dat veel bedrijven zich aan het reorganiseren zijn en revisies en renovaties van installaties laten doorgaan.'\n\nSchermvullende weergave Pieter Cretskens en Emmanuel Flaam bij hun laserreinigingsmachine. ©rv\n\nCretskens heeft geluk gehad dat zijn grootste werf bleef doorlopen, zegt hij. In Nederland maakt Netalux voor een openbaarvervoermaatschappij een metrotunnel asbestvrij. 'Voor die opdracht - die enkel tussen halfeen en halfvijf 's nachts mocht gebeuren - hebben we snel geschakeld. We zijn een week uitvoerig gaan testen met monitoring van de overheid en hebben een speciale afzuigmond op onze machine gemaakt. Er was geen enkele uitstoot naar de omgeving.'\n\nLaserreiniging wordt volgens Cretskens de technologie van de toekomst. Hij ligt er niet wakker van dat bedrijven die zijn nieuwe machines kopen, nu ook concurrenten worden. 'De vraag is niet óf de grote industriële reinigingsbedrijven de technologie gaan toepassen, maar wanneer. Daarom kunnen ze beter klant zijn bij ons. Wij blijven sowieso een nichespeler. We doen enkel laserreiniging.'\n\nWat Netalux onderscheidt van andere laserreinigers? 'We ontwikkelden software die in elk productieproces kan worden geïntegreerd en onze lasers zijn voorzien van een tot 115 graden draaibare laserkop.'\n\nGamechanger\n\nOf de coronacrisis iets zal veranderen? 'Het wordt een gamechanger voor de industrie. Werknemers en werkgevers gaan gezondheid in een breder kader bekijken. Wij kunnen daar de vruchten van plukken.'\n\nNetalux voerde onlangs met succes testen uit om installaties volledig steriel, bacterievrij, te maken. 'Ondanks de coronacrisis was daar geen vraag naar', zegt Cretskens. 'Waarschijnlijk zijn er goedkopere manieren om dat te doen.'\n\nNetalux Gespecialiseerd in het verwijderen van afval via lasertechnologie. Opgericht in 2017 door nucleair ingenieur Pieter Cretskens en marketeer Emmanuel Flaam. De eerste twee jaar deden ze alles zelf. In 2019 werd de eerste werknemer aangeworven. Vandaag telt het bedrijf tien werknemers. Is in handen van de twee oprichters (elk 31,5%) en de Groep Cretskens (37%), een investeerder in retail, bouw en vastgoed en verre familie van de oprichter. Omzet en winstcijfers van het afgelopen jaar werden niet vrijgegeven.\n\nKomt er een vervolg in Tsjernobyl? 'Ik heb er veel energie in gestoken', zegt Cretskens. 'Ik ben er het afgelopen jaar nog vier keer geweest en heb daar op Europees niveau contact over gehad. Maar alles ligt stil. Er is geen aanbesteding voor wat wij daar willen doen. We zijn nog altijd klaar om de honderden tonnen metaalschroot van reactor 1, 2 en 3 te reinigen. Maar de timing is een groot vraagteken.'",'Laserreiniging is de technologie van de toekomst',nl
8568,"CEO Ilham Kadri onderstreept dat Solvay gewapend is voor de crisis en covid-19 ook - onder meer via materialen voor medische apparatuur - opportuniteiten oplevert.\n\n'Costs, cash and customers'. Met de drie c's die haar handelsmerk geworden zijn vatte CEO Ilham Kadri tijdens een conference call de beter dan verwachte resultaten over het eerste kwartaal samen.\n\nEén: kosten. Kadri maakt er al een tijdje geen geheim van dat ze van oordeel is dat haar voorganger, Jean-Pierre Clamadieu, iets te weinig op de kleintjes lette. Zo zette ze onder meer de bouw van een duur nieuw Brussels hoofdkantoor stop en spaarde zo 200 miljoen uit.\n\n'Dit bedrijf investeert niet meer in bakstenen', klonk het in februari. En nu: 'We hebben over het eerste kwartaal tegenover een jaar eerder 15 miljoen kosten bespaard. En sinds 1 januari zijn alle salarissen bevroren'.\n\nOver het eerste kwartaal genereerden we bijna 200 miljoen vrije kasstroom, een record Ilham Kadri Solvay-CEO\n\nTwee, gerelateerd aan één: cashflow. Analisten kritiseerden Solvay jarenlang voor wat ze een manke 'cash conversion' noemen. De vrije kasstroom - de cash die na investeringen vrij te besteden is door de aandeelhouders - beloopt maar een fractie van de brutobedrijfswinst (ebitda). Daar zoomt Kadri op in.\n\n'Over het eerste kwartaal genereerden we bijna 200 miljoen vrije kasstroom, een record. Door kostencontrole, besparingen en een strikt voorraadbeheer', zegt Kadri. 'En ik wil er ook op wijzen dat we nu al vier kwartalen (lees: sinds haar aantreden als CEO) op rij cash genereren'.\n\nCovid-19\n\nDrie: klanten. Dat zegt elke CEO natuurlijk, maar Kadri staaft wel met concrete voorbeelden. 'We hebben de samenwerking nog uitgebreid met het Japanse Murata. Dat is geen bekende naam, maar er is nauwelijks een stuk elektronica in de wereld waar geen component van Murata in zit. En dus is er ook nauwelijks elektronica in de wereld waar geen stukje Solvay in zit'.\n\nWe leveren onder meer vezels voor mondmaskers en materialen voor gezichtsschermen en beademingstoestellen Ilham Kadri Solvay-CEO\n\nKadri erkent dat covid-19 Solvay voor uitdagingen zet, zeker in de luchvaart. Daar bewijst het orderboek van midscheeps getroffen klanten als Airbus en Boeing dat het tweede kwartaal erg moeilijk wordt. Over de rest van 2020 kan en wil Kadri geen uitspraken doet, omdat het op dit ogenblik niet duidelijk is hoe de pandemie zal evolueren en wat dus de economische impact in de tweede jaarhelft zal zijn. 'We vertrouwen bij de outlook liever niet op onze kristallen bol, wel op het voorraadbeheer van klanten'.",Solvay-CEO: 'Deze crisis toont hoe weerbaar onze business is',nl
8569,"Terwijl de 'hipsterafdelingen' van Solvay kreunen onder de crisis in de luchtvaart, houden de 'oude' soda- en waterstofperoxidefabrieken de chemiereus overeind.\n\nSolvay leverde over het eerste kwartaal een opvallende prestatie: ondanks de forse tegenwind in de luchtvaart en de oliesector - twee belangrijke klanten - bleef de brutobedrijfswinst (ebitda) nagenoeg stabiel op 569 miljoen euro. Analisten hadden zich schrap gezet voor een 12 procent lagere winst.\n\nDe omzet hield ook veel beter stand dan verwacht: minus 4 procent naar 2,47 miljard, terwijl de analistenconsensus hier de lat op 2,37 miljard had gelegd. 'Dit bewijst hoe weerbaar onze business is', zegt CEO Ilham Kadri.\n\nDE DRIE MOTOREN VAN SOLVAY Prestatie in eerste kwartaal Materials: kunststoffen voor onder meer smartphones (bv. hittebestendige omhulsels) en lichtgewichtmaterialen voor de auto- en de luchtvaartsector. Omzet: 789 miljoen (-2%).\n\nEbitda: 228 miljoen (-3%). Chemicals: natriumcarbonaat (bv. detergenten, glas), waterstofperoxide (bv. bleekmiddel) Omzet: 800 miljoen (-4%).\n\nEbitda: 239 miljoen (+5%). Solutions: chemische toepassingen voor onder meer de industrie (bv. schaliegaswinning) en consumptie (bv. shampoo, roomijs). Omzet: 883 miljoen (-6%).\n\nEbitda: 154 miljoen (-4%).\n\nKadri waarschuwt wel dat het tweede kwartaal 'aanzienlijk lagere resultaten' zal opleveren en doet geen prognoses voor 2020, omdat de economische situatie door de wereldwijde pandemie te onzeker is. Analisten rekenden vóór de kwartaalupdate gemiddeld op een 15 procent lagere bedrijfswinst over het boekjaar van 1,97 miljard euro, van 2,32 miljard in 2019.\n\nHet aandeel Solvay herstelt op de Brusslse beurs tot 5 procent, al beloopt het koersverlies sinds begin dit jaar nog altijd bijna 30 procent. 'Ook al is er heel weinig zicht op de outlook, die consensus weerspiegelt al de nieuwe realiteit onder covid-19 en zal misschien zelfs te somber blijken', merkt ING-analist Stijn Demeester op.\n\nOpvallend was vooral de sterke prestatie van de 'krasse knarren' van de groep onder de noemer 'Chemicals', de soda- en waterstofperoxidefabrieken die de bakermat van de 157 jaar oude multinational vormen.\n\nDaar zakte de omzet wel 4 procent, maar de winstbijdrage steeg 5 procent (zie inzet). Die 'oudjes' zijn nu met een winstmarge van 30 procent de rendabelste van de groep. Dat is voor zover we kunnen nagaan - sinds begin dit jaar rapporteert Solvay verschillend - voor het eerst. De afdeling Materials - de 'hipsterafdeling' die lichtgewicht composieten voor auto en luchtvaart maakt - blijft steken op 29 procent.\n\nSolvay verwijst naar een sterke vraag en dito prijs in peroxides, terwijl de vraag naar natriumcarbonaat (soda) vanuit de consumptiesector en voor de productie van glazen verpakkingen sterk bleef.\n\nOok de afdeling Materials presteerde minder zwak dan gevreesd. CEO Kadri stipt aan dat de zwakke prestatie van de burgerluchtvaart door de problemen bij Boeing deels werd gecompenseerd door de sterkere vraag naar militaire vliegtuigen. Pro memorie: in elk F-35 gevechtsvliegtuig van Lockheed Martin zit voor 1 miljoen dollar 'Solvay'. Bovendien was er ook een degelijke vraag vanuit de gezondheidszorg. Solvay levert hoogwaardige polymeren voor medische apparatuur.\n\nRoomijs vs. schalieolie\n\nDe afdeling Solutions, iet of wat oneerbiedig te catalogeren als de restcategorie van de groep, presteerde met een 4 procent lagere winstbijdrage ook duidelijk beter dan gevreesd. Dat ondanks de nog toegenomen crisis in de Amerikaanse oliesector, met een olieprijs die zelfs onder nul zakte. De crisis in de schalieoliesector noopte Solvay over 2019 al tot een afboeking van 656 miljoen euro.\n\nDe goede vraag vanuit de landbouw- en voedingsindustrie bood tegengas voor de zwakke schalieolie. Op basis van de Indiase guarplant maakt Solvay behalve chemische oplossingen om schaliegas te 'fracken' producten om onder meer roomijs te verdikken en om te vermijden dat landbouwers sproeimiddelen zien wegstuiven.",'Oudjes' houden Solvay in crisis overeind,nl
8570,"Het boekhoudschandaal bij Luckin Coffee krijgt een bitter vervolg. Nasdaq is van plan de notering van de Chinese koffieketen te schrappen.\n\nEen jaar geleden was het opmerkelijk beursnieuws: amper 19 maanden nadat Luckin Coffee zijn eerste koffieshop had geopend, trok het bedrijf naar Nasdaq. De Chinese koffieketen kende een razendsnelle groei en wou in de Volksrepubliek in een mum van tijd haar Amerikaanse rivaal Starbucks inhalen. De wapens: een handige app, spartaanse koffieshops en lage prijzen. Luckin Coffee wou in het theeland China koffie ingang doen vinden bij de groeiende Chinese middenklasse en het kantoorpersoneel. Dat leek aardig te lukken.\n\nSinds 7 april is de notering van Luckin Coffee op Nasdaq opgeschort.\n\nDe beursgang op de Amerikaanse technologiebeurs leverde Luckin Coffee 561 miljoen dollar op en de eerste beursdag was een groot succes. Het aandeel kreeg een introductieprijs van 17 dollar en schoot meteen 50 procent hoger. De koers bleef daarna maandenlang rond 20 dollar hangen, maar begon in het najaar aan een rally die het aandeel in januari naar een piek van 50,02 dollar stuwde.\n\nOpgeklopt\n\nBegin april keerde het tij toen gesjoemel aan het licht kwam. De omzetcijfers over de eerste negen maanden van 2019 zouden kunstmatig zijn opgeklopt, omgerekend met zowat 310 miljoen dollar. Als schuldige werd operationeel directeur Jian Liu aangeduid.\n\nZowel Chinese als Amerikaanse regelgevers startten een onderzoek. Door het boekhoudschandaal kelderde het aandeel in een mum van tijd. Sinds 7 april is de notering op Nasdaq opgeschort in afwachting dat Luckin Coffee bijkomende informatie geeft. De koers bedroeg toen 4,39 dollar.\n\nHet groeiverhaal blijkt veel weg te hebben van de opgeschuimde melk op een cappuccino.\n\nVorige week werden oprichtster en CEO Jenny Zhiya Qian en haar ‘luitenant’ Jian Liu definitief aan de kant geschoven. Nog zes andere leden van het management werden geschorst of moeten opstappen. Het is een duidelijk teken dat Luckin Coffee op zijn grondvesten siddert. Het groeiverhaal blijkt veel weg te hebben van de opgeschuimde melk op een cappuccino.\n\nDelisting notice\n\nMet het ontslag van Qian wou het bedrijf wellicht een zwarte bladzijde omslaan en met een nieuw management met een schone lei beginnen. Mogelijk zal dat zonder de notering op Nasdaq moeten. De Amerikaanse beurs heeft Luckin Coffee een ‘delisting notice’ gestuurd. Het voornemen om het aandeel te schrappen kreeg de koffieketen al op 15 mei, maar het raakte pas nu bekend. Als reden verwijst Nasdaq naar de valse transacties die het bedrijf in zijn jaarverslag onthulde en het achterhouden van belangrijke informatie.",Nasdaq wil Chinese koffieketen van beurs halen,nl
8571,"De Belgische sterrenchefs zien zwarte sneeuw door corona, maar ze blijven niet bij de pakken zitten. 'We snakken naar duidelijkheid over wanneer we weer open kunnen.'\n\nDe Belgische sterrenchefs koken van ongeduld. Ze willen van de regering weten wanneer ze hun restaurants weer kunnen openen. 'Bied ons perspectief', zeggen sterrenchefs Bert Meewis en Gert De Mangeleer. Die laatste verliest minstens 1,3 miljoen euro inkomsten omdat zijn restaurants al twee maanden dicht zijn.\n\nIk wil in de zomer een pop-up openen in Zedelgem, in het pand van mijn voormalige restaurant Hertog Jan. Gert De Mangeleer Sterrenchef\n\nDe onzekerheid over de heropening knaagt. 'Ik heb begrip voor de maatregelen die de regering in maart nam, maar niet voor het feit dat er voor ons nog geen enkel perspectief is', zegt De Mangeleer, bekend van de restaurants Less en Bar Bulot. 'Misschien mogen we op 8 juni weer opengaan, maar dat is niet zeker. Als dat zo is, moet ik dat volgende week zeker weten. Het duurt een tot twee weken voor onze restaurants klaar zijn. Toen ze in maart plots dicht moesten, zaten de frigo's vol en waren de bestellingen voor de weken nadien geplaatst. Nu zijn de frigo's leeg en ze vullen vraagt tijd.'\n\n'Daarnaast moeten we misschien nieuw meubilair kopen zodat onze gasten ver genoeg uit elkaar kunnen zitten', zegt Meewis van restaurant De Slagmolen. 'Al is ook dat niet zeker. We weten niet onder welk voorwaarden we moeten openen als we dat mogen. We hebben een draaiboek met regels nodig.'\n\nVerlies\n\nDe kokende ondernemers zijn zich volop aan het voorbereiden op een heropening. Dat ze minder gasten zullen mogen ontvangen, is een teer punt. 'In mijn plan A kan ik 80 procent van de capaciteit van mijn restaurant vullen. Dan ben ik rendabel', zegt Meewis. 'In plan B vul ik 60 procent van mijn restaurant en gebruik ik 60 procent van mijn feestzaal, die ik dan als restaurant inricht.'\n\nWe verkopen elke week zo'n 300 afhaalmenu's. Aardig, maar absoluut niet voldoende om de verloren inkomsten goed te maken. Bert Meewis Sterrenchef\n\nDe Mangeleer heeft 70 procent van zijn zaalcapaciteit nodig om geen verlies te maken. 'In mijn restaurant Bar Bulot is er geen probleem, maar wel in mijn andere zaak, Less. 35 procent van de gasten zit er aan de bar en dat zal wellicht niet toegelaten zijn. Daarom wil ik in de zomer een pop-up openen in Zedelgem, in het pand van mijn voormalig restaurant Hertog Jan. Dat is veel ruimer.'\n\nDe chefs zijn druk bezig met organisatorische en financiële maatregelen. De hele horecasector verlies volgens Horeca Vlaanderen 3,9 miljard euro. 'Mijn bedrijf is niet in gevaar, maar we spreken met de banken wel over overbruggingskredieten', zegt De Mangeleer. 'We houden ook de kosten onder controle en hebben gelukkig nog wat reserve. Ik hoop dit jaar break-even af te sluiten.'\n\nOok Meewis maakt zich sterk dat hij deze crisis doorkomt. 'We hebben gelukkig een goed 2019 achter de rug', zegt de sterrenchef, die eind vorig jaar in de spotlights stond nadat restaurantgids Gault&Millau hem had uitgeroepen tot chef van het jaar. 'Onze reserves zijn stevig. De feestzaal en de bed-and-breakfast die we enkele jaren geleden inrichtten, zijn bijna afbetaald. We smeden plannen over nieuwe investeringen. Ik hoop dat die kunnen doorgaan.'\n\nAfhaalmaaltijden\n\nAndere landen In onze buurlanden is er al wel een datum voor de heropening van restaurants. In Nederland gaat het om 1 juni. In Frankrijk gaan ze op 2 juni open en in Duitsland op 3 juni. In België gebeurt dat niet voor 18 juni.\n\nHij rustte de afgelopen maanden niet op zijn lauweren. 'We zijn enkele weken terug begonnen met een afhaaldienst. Elke week stellen we een menu samen, dat mensen op zaterdag en zondag kunnen afhalen. Klanten vroegen dat.'\n\nMeewis maakt de menu's met zijn zoon. De 16 vaste personeelsleden blijven voorlopig technisch werkloos. 'We verkopen elke week zo'n 300 menu's. Aardig, maar absoluut niet voldoende om de verloren inkomsten goed te maken.'\n\nOok De Mangeleer maakt afhaalmaaltijden. Het gaat om bereidingen die mensen thuis moeten afwerken. 'Wie ze bestelt, kan ze afhalen in ons restaurant in Brugge en in wijnzaken in Antwerpen en Gent. 'Ook voor ons zijn ze maar een doekje voor het bloeden.'",'Regering biedt sterrenchefs geen enkel perspectief',nl
8572,"Rijkste Duitsers\n\nJAB zit ind e handen van de mediaschuwe familie Reimann, met een geschat vermogen van 30 miljard euro de rijkste familie van Duitsland. De familiale holding is bij het grote publiek onbekend, maar de consumentenmerken in de portefeuille zijn dat allerminst.\n\nZe heeft belangen in onder meer de koffiereus JDE Peet's, de parfumgroep Coty - die de parfums van onder meer Adidas, Calvin Klein en Hugo Boss maakt - en de hygiëne- en gezondheidsgroep Reckitt Benckiser. Die is bekend van Durex, Dettol, Vanish, Cillit Bang, Strepsils en Nurofen.\n\nJAB bezit ook het frisdrankenbedrijf achter Dr Pepper en de Britse sandwichketen Pret a Manger.",Douwe Egberts terug naar Amsterdamse beurs,nl
8573,"Guido Vanherpe, de CEO van La Lorraine. 'Een tweede grootschalige lockdown kan onze economie niet aan. Ze zit al op haar tandvlees.'\n\nJaren groeide de Belgische industriële bakker La Lorraine met 8 procent. Dit jaar snoept corona 15 procent omzet weg bij de eigenaar van de broodjesketen Panos. ‘De fabriek die we volgend jaar in Rusland wilden bouwen, bouwen we later’, zegt topman Guido Vanherpe.\n\nAls u in de Benelux een supermarkt binnenwandelt en vers brood ziet, is de kans groot dat La Lorraine Bakery Group het gebakken heeft. En zelfs daarbuiten, want de Belgische industriële bakkerijgroep breidde in 1999 - 60 jaar na de oprichting - ook uit in Oost-Europa en Turkije. Daar groeit het bedrijf van eigenaarsfamilie Vanherpe elk jaar met meer dan 10 procent.\n\nDe poging om ook door te breken in Rusland en Balkanlanden als Kroatië en Servië zet La Lorraine tijdelijk stop door het coronavirus. Daarvoor zijn nieuwe investeringen nodig, maar die zet de groep allemaal on hold. Vorig jaar pompte La Lorraine nog 100 miljoen euro in zijn groei (zie inzet).\n\nLa Lorraine\n\nIndustriële bakker met hoofdkwartier in Ninove en eigenaar van de broodjesketen Panos.\n\nVerkoopt vooral bevroren en vers brood en patisserie aan supermarkten en horecazaken in de Benelux, Oost-Europa, de Balkan en Rusland.\n\nIn handen van de familie Vanherpe.\n\nOmzet (2019): 842 miljoen euro (+8,7%). De thuismarkt België is goed voor ongeveer de helft van de groepsomzet.\n\nEbitda (brutobedrijfswinst): 116 miljoen euro (+4,2%).\n\nNettowinst: 27 miljoen euro (+28%).\n\n‘Al een tijdje zijn we actief in Rusland’, zegt topman Guido Vanherpe. ‘We zetten er onze eerste stappen via onze bruggenhoofden in de buurt: onze Poolse, Roemeense en Tsjechische fabrieken. Het was de bedoeling in 2021 een fabriek te bouwen in Rusland, maar die komt er nu pas ten vroegste in 2022 of 2023.’\n\nHet coronavirus treft La Lorraine hard. ‘We schatten dit jaar zo’n 15 procent omzet te verliezen’, zegt Vanherpe. ‘Dat is stevig.’ Vorig jaar groeide het zakencijfer nog 8 procent naar 842 miljoen euro. Nu daalt de verkoop in alle landen. ‘De horeca is dicht en daardoor verliezen we een groot deel van onze omzet. Heel wat restaurantuitbaters kopen bij ons brood en bakken het af in hun restaurants. Ook de afzet via onze Panos-broodjeszaken valt weg. Die waren zeven weken dicht.’\n\nVers brood\n\nZelfs in de supermarkten zat het La Lorraine niet mee. Nochtans lag de algemene verkoop er de voorbije maanden hoger dan normaal, en zeker in de periode vlak voor de lockdown. Toen hamsterden de klanten. ‘Mensen kochten meer in de supermarkt, maar ze gingen er minder vaak langs. Dat is nadelig voor verse producten die mensen meerdere keren per week kopen’, zegt Vanherpe. ‘De verkoop van ons vers brood daalde met 10 tot 15 procent.’\n\nOok de schuldgraad komt in het vizier door corona. Om te groeien doet La Lorraine nooit grote overnames - ‘bedrijven overnemen en integreren zit minder in ons DNA’, zegt Vanherpe - maar het leende wel geld om te investeren in organische groei. La Lorraine heeft 265 miljoen euro nettoschulden. ‘Dat is 2,3 keer de ebitda (brutobedrijfswinst, red.) van vorig jaar. We zijn als een gezond bedrijf deze crisis ingegaan’, zegt Vanherpe. ‘De verhouding tussen de schulden en de winst stijgt door corona, maar zelfs in het slechtste scenario schenden we de convenanten (afspraken, red.) met de banken niet.’ Al krabbelt hij terug als we vragen of hij dat kan garanderen. ‘Je kunt in coronatijden natuurlijk niet alles voorspellen.’\n\n\n\nFoute inschatting\n\nEen exacte winstprognose heeft La Lorraine nog niet kunnen maken. ‘Dat kunnen we nu onvoldoende inschatten’, zegt Vanherpe. ‘Het gaat in dezelfde richting als de omzetevolutie. Al daalt de winst mogelijk iets meer.’ Terwijl een deel van de omzet wegvalt, blijven heel wat vaste kosten op peil en zijn er extra kosten. De zelfstandige uitbaters van Panos krijgen huurkortingen en andere financiële steun. Aan het begin van de crisis bleef 8 procent van het fabriekspersoneel thuis. ‘Normaal is dat minder dan 5 procent.’\n\n\n\nEen tweede lockdown moet worden vermeden. Dat kan onze economie niet aan. Guido Vanherpe CEO La Lorraine\n\nOm de schade te beperken neemt La Lorraine maatregelen, zoals de investeringsstop. ‘We maken ook gebruik van tijdelijke werkloosheid, want een aantal productielijnen voor de horeca ligt stil. Een van onze diepvriesbakkerijen lag zelfs een week stil omdat we nog voldoende voorraden hadden.’\n\nLa Lorraine sprak ook al met zijn banken. ‘We hebben extra kredietlijnen opgenomen. Maar het ging steeds om bestaande kredietlijnen.’ Details geeft Vanherpe niet.\n\nDe ondernemer trekt zich op aan de heropstart van de economie. ‘De verkoop in de supermarkten is bijna weer op het oude niveau en de Panos-restaurants zijn sinds deze week weer open. Maar deze crisis is nog niet voorbij. We herstarten met de handrem in de hand. De kans bestaat dat er een tweede besmettingsgolf komt.’\n\nHij waarschuwt dat een tweede grootschalige lockdown moet worden vermeden. ‘Dat kan onze economie niet aan. Ze zit al op haar tandvlees. Als er een tweede besmettingsgolf komt, moeten de maatregelen doelgerichter zijn. De regering moet lessen trekken uit de eerste lockdown. We moeten ons goed voorbereiden en investeren in preventie en testen.’\n\nToch vindt de ondernemer dat de regering goed gereageerd heeft op de crisis. ‘Met de beschikbare kennis heeft de overheid het juiste gedaan. Al maakte ze begin dit jaar wel een foute inschatting van wat in China gebeurde. We konden beter voorbereid zijn. Maar ook andere landen hebben die foute inschatting gemaakt. In alle landen waar we actief zijn, zagen we dezelfde maatregelen, met een interval van twee tot drie weken.’\n\nOndanks de moeilijkheden en de onzekerheid blijft Vanherpe hoopvol én ambitieus. ‘We verwachten dat de normaliteit in 2021 terugkeert. Dan willen we weer 8 procent groeien. Niet in vergelijking met dit jaar, maar met 2019.",Grootste bakker van België pauzeert Russisch offensief,nl
8574,"Als CEO van de investeringsmaatschappij Cobepa speelde Jean-Marie Laurent Josi deze week een centrale rol speelde in de reorganisatie van de activiteiten van de bakkerijketen. De familie Josi is al decennia incontournabel in de Franstalige haute finance.\n\nOf het nu in Mumbai, New York, Brussel, Parijs, Londen of Los Angeles is, overal ter wereld is het Belgische culinaire exportproduct te vinden. Het gerechtelijk akkoord dat zich voor de keten aankondigt, zal dat niet veranderen. Maar heel de financiële constructie achter het bedrijf gaat op de schop. De verlieslatende Amerikaanse tak werd zopas verkocht, de Britse tak volgt. En in België werkt het management via de doorstartwet (de WCO-procedure) aan een ‘Pain Quotidien bis’, in essentie de Belgische en de Franse restaurants.\n\nAchter die reorganisatie zit hoofdaandeelhouder Cobepa en zijn discrete topman Jean-Marie Laurent Josi. Als voorzitter van Le Pain Quotidien werkte hij de voorbije weken met zijn team in alle stilte aan het dossier.\n\nDe naam Laurent Josi doet misschien geen belletje rinkelen. Maar de familie is al decennia incontournabel in de Franstalige haute finance. Na de Tweede Wereldoorlog stapelde Jean- Marie Josi, de grootvader van de huidige Cobepa-topman, belangen op in een hele reeks bedrijven. Volgens de site De Rijkste Belgen zat daar de import van Mercedes-wagens bij, maar ook taxibedrijven, vleeshandels, vastgoed, restaurants en hotels. De familie was ook even aandeelhouder van de zakenkrant L’Echo en investeerde jaren geleden in Le Pain Quotidien. Toen Cobepa in 2016 in Le Pain Quotidien stapte, kocht het onder meer aandelen van de familie Josi.\n\n\n\nGroupe Josi\n\nDe familie Josi is al decennia incontournabel in de Franstalige haute finance.\n\nCentraal in het imperium stond de verzekeraar Groupe Josi. Ook daar kruisten de paden van de familie en Cobepa elkaar. Toen Josi in de jaren 80 in de problemen geraakte, snelde Cobepa de verzekeraar te hulp in ruil voor een vijfde van de aandelen. Een topspeler werd Groupe Josi nooit. Maar de familie lag wel mee aan de basis van enkele deals die het Belgische financiële landschap hertekenden. Ze verkocht Josi aan de verzekeraar Winterthur (die later opging in AXA), gaf mee vorm aan de internetbank Keytrade (die later aan het Landbouwkrediet werd verkocht) en cashte fors op de verkoop van de betalingsspecialist Ogone aan het Franse Ingenico.\n\n\n\nEen jobhopper is Jean-Marie Laurent Josi niet. Hij werkt al 33 jaar voor Cobepa. Toenmalig topman Pierre Scohier haalde hem in 1987 binnen. Scohier had als professor financiële strategie aan de Brusselse businessschool Solvay onmiddellijk de talenten van zijn beste student gespot. ‘Hij zag in hem iemand met een uitzonderlijk talent, een ‘financiële Einstein’’, zegt een bron. Xavier De Walque, financieel directeur bij Cobepa, studeerde ook dat jaar aan Solvay af.\n\nDe briljante student ontpopte zich als een gewiekste dealmaker, eerst in de schaduw van Scohier en topvrouw Nicole Hardenne, nadien aan de zijde van de Fransman Christian Varin. De voorbije jaren reeg hij de miljoenendeals aan elkaar en vergrootte hij het speelveld van Cobepa van de Benelux naar Europa en de VS.\n\nIn de portefeuille van de investeringsmaatschappij zitten bedrijven als de zakenbank Degroof Petercam, de kalkgroep Carmeuse, de vinylgigant Gerflor en de Duitse logistieke reus JF Hillebrand. Daar is ook Sofina, de holding van de familie Boël, aan boord.\n\n\n\nSpil\n\nZijn grootste slag sloeg Laurent Josi in 2004. Hij weekte toen Cobepa los van BNP Paribas, de bank waaruit de holding in 1957 was ontstaan. Hij deed dat met de hulp van een reeks Belgische en Europese families, in het bijzonder de familie de Spoelberch. Die spil in het Belgische AB InBev-web controleert de meerderheid van de aandelen en zweert ook - noblesse oblige - bij deals en discretie. Het tweede als cruciale factor voor het welslagen van het eerste.\n\n\n\nNu Le Pain Quotidien in rustiger vaarwater lijkt, treedt Laurent Josi weer uit het voetlicht. En heeft hij de handen vrij om de portefeuillebedrijven van Cobepa door de coronacrisis te loodsen. Of een volgende deal te bekokstoven. In alle discretie, dus niet bij een stevig geprijsde croissant aux amandes in Le Pain Quotidien.\n\nLe Pain Quotidien Als CEO van de investeringsmaatschappij Cobepa speelde Jean-Marie Laurent Josi deze week een centrale rol speelde in de reorganisatie van de activiteiten van de bakkerijketen.\n\n\n\nLaurent Josi is een telg van de gelijknamige zakenfamilie, die in enkele decennia een imperium uitbouwde in uiteenlopende sectoren. Centraal daarin stond de familiale verzekeraar Groupe Josi.\n\n\n\nToenmalig Cobepa-topman Pierre Scohier plukte Laurent Josi van de schoolbanken in 1987. Hij zag in hem een uitzonderlijk talent met een uniek financieel brein. De Josi-telg kende geen andere werkgever dan de investeringsmaatschappij.\n\n\n\nLaurent Josi ontpopte zich bij Cobepa als een meester-strateeg die miljoenendeals aan elkaar reeg. Zijn grootste slag sloeg hij in 2004, toen hij Cobepa losweekte van BNP Paribas. Dat gebeurde onder meer met de steun van de AB InBev-familie de Spoelberch.\n\n\n\n\n\n\n\n",‘Financiële Einstein' aan ziekbed Pain Quotidien,nl
8575,"St Paul, met vestiging in Lokeren, koopt activiteiten rond geraspte en gesmolten kaas van Givaudan.\n\nHet Belgisch-Nederlandse kaasbedrijf St Paul, gevestigd in Lokeren, heeft een akkoord op zak voor de overname van enkele kaasactiviteiten van Givaudan, een Zwitserse multinational.\n\nEen overnamebedrag is niet bekendgemaakt.\n\nGivaudan is het grootste geur- en smaakstoffenbedrijf ter wereld. Toen het in 2017 het Nederlandse Vika overnam, haalde het ook activiteiten rond geraspte en gesmolten kaas in huis. Die verkoopt Givaudan nu aan St Paul. Die activiteiten waren in 2019 goed voor 13,5 miljoen Zwitserse frank omzet, wat omgerekend neerkomt op 12,8 miljoen euro, aldus het bedrijf.",Kaasproducent uit Lokeren koopt deel van Zwitserse voedingsreus,nl
8576,"CEO Koen Van Looke en voorzitster Ilse Van Lommel van Coek bij hun drukvat dat bestemd is voor Rusland.\n\nHet Belgische Coek bouwde als eerste in de wereld een drukvat met titanium voor de goudmijnindustrie. Dat is bestemd voor Rusland, maar Azië blijft de belangrijkste afzetmarkt van de drukvatenmaker.\n\nUit de enorme werkplaatsen van de drukvatenproducent Coek Engineering in Geel is dinsdag een gigantisch drukvat gerold. Dat is bestemd voor een fabriek van de Russische mijnbouwgroep Polymetal in Amursk. Aan het gevaarte van 955 ton dat 50 meter lang is en zes diameter meet, is ruim 30.000 manuren gewerkt. Dat zijn gemiddeld tien mensen over een periode van twee jaar.\n\nHet speciale drukvat - autoclaaf in het jargon - kost 'meer dan 10 miljoen euro' en is het neusje van de zalm in de sector. 'Het is het eerste stalen drukvat in de wereld met binnenin titanium voor de goudwinningsindustrie', zegt CEO Koen Van Looke.\n\n10 miljoen euro Autoclaaf Het speciale drukvat van Coek voor de Russische klant Polymetal kost 'meer dan 10 miljoen euro'\n\nDe gouddelver Polymetal zal het drukvat gebruiken om goudpartikels vrij te maken die aan de koolstofmoleculen hangen. Door het erts in het vat enkele uren onder druk en hoge temperaturen te zetten wordt de koolstof afgebroken en komt goud vrij. Van Looke: 'Onze specialiteit zijn met titanium beklede apparaten. Voor dit vat verwerkten we 66 platen van 122 millimeter - buitenkant staal, binnenkant titanium - tot een geheel. Door het titanium kan het corrosieve chemische proces in het vat het staal niet bereiken. Het lassen van titanium is specialistenwerk. We bouwden al drukvaten voor de afscheiding van nikkel, maar goud is een stap verder.'\n\nBakker\n\nCoek werd opgericht in 1966 door Marcel Vanlommel, Van Lookes schoonvader. Diens vader was bakker en had een slechte rug door het sleuren met meelzakken. Om hem te helpen ontwierp hij een metalen vat met een trechter en een weegsysteem waarin je bloem in grote volumes kan kappen, wat minder belastend is voor de rug.\n\nDe installatie sloeg aan en al snel ging hij met zijn machines in de Benelux en Noord-Frankrijk de boer op. De markt raakte echter verzadigd en op een bepaald moment kreeg hij van zijn oud-collega-studenten ingenieur de vraag voor Amoco (nu BP) installaties te ontwikkelen, dat in Geel een grote fabriek had opgestart. Zo belandde Coek in de drukvatenwereld.\n\nCoek is nog altijd volledig een familiebedrijf, al laat de naam dat niet uitschijnen. Van Looke: 'Mijn schoonvader had het eerste jaar een vennoot en ze beslisten het bedrijf Coek te noemen, een verwijzing naar wat de bakker ook bakt: koekjes. Omdat 'Koek' een beetje vreemd overkwam, werd de eerste letter veranderd in een C.'\n\nCoek maakt al meer dan 40 jaar grote cilindervormige drukvaten, warmtewisselaars en distillatietorens voor de chemie en de mijnbouw. 'In België zijn we amper bekend, maar in de sector worden we erkend als een van de beste van de wereld', zegt Van Looke. 'Onze belangrijkste concurrenten zitten in China, Japan en Zuid-Korea. Daar zit de markt. Meer dan 60 procent van onze omzet halen we daar.'\n\nOnze belangrijkste concurrenten zitten in China, Japan en Zuid-Korea. Daar zit ook de markt. Meer dan 60 procent van onze omzet halen we daar. Koen Van Looke Ceo Coek Engineering\n\nCoek werkte aanvankelijk voor multinationals als Total, BP, Bayer, Agfa en Monsanto, maar nu zijn de klanten vooral grote lokale Chinese spelers. 'Na 2005 vonden in Europa nog amper grote chemie-investeringen plaats', zegt Van Looke. 'Als er drukvaten nodig waren, waren ze meestal uit staal en inox. Daar zijn we in de jaren 90 uitgestapt wegens te veel concurrentie. Sindsdien focussen we op het hogere segment: drukvaten uit titanium, zirkonium en hastelloy (een legering van chroom, nikkel en molybdeen, red.) voor agressieve chemische processen. Die exotische materialen beschermen veel beter tegen corrosie en hun hoge kostprijs doet onze hoge Belgische lonen minder zwaar doorwegen in de verkoopprijs.'\n\nEen van de grote Aziatische klanten is het Chinese Hengli Petrochemical. Die bouwde het afgelopen decennium op zijn site van ruim 10 vierkante kilometer in Dalian vier grote PTA-fabrieken. De vijfde is in aanbouw. PTA of gezuiverd tereftaalzuur is de grondstof voor de productie van petflessen en polyestervezels. 'Die productie is volledig verschoven naar Azië. PTA is onze 'bread and butter'. Ook voor die drukvaten wordt titanium gebruikt want bij het chemische proces wordt azijnzuur gebruikt', zegt Van Looke.\n\nEen vestiging openen in Azië is niet aan de orde. 'We zijn een kmo met 120 mensen. Daar een fabriek bouwen is te kapitaalintensief. We houden de knowhow en de controle hier. We willen er met onze neus opzitten. We hebben een site in Genk, maar dat is behapbaar.' Waarom die Chinese giganten naar België komen? 'Ze weten dat we al 40 jaar kwaliteit leveren en ze vertrouwen niet altijd de lokale Chinese producenten.'\n\nCorona\n\nDe coronacrisis heeft de verkoop vertraagd. 'We zijn blijven werken. Al zien we dat investeringsbeslissingen langer duren en de onderhandelingen iets moeizamer verlopen. Sommige klanten krijgen ook minder vlot financiering. We hebben een orderboek van 20 miljoen euro, maar dat mag wat meer zijn. In normale jaren schommelt de omzet rond 50 miljoen.'\n\nVan Looke hoopt dankzij Polymetal een nieuwe markt aan te boren. De beursgenoteerde groep heeft ook activa in Kazachstan en behoort wereldwijd tot de top tien in goudwinning. 'We zien toekomst in het gebruik van titanium autoclaven in die sector.'\n\nEen van de belangrijkste uitdagingen is goed personeel vinden: lassers, monteurs en bedienaars van werktuigmachines. 'Het is heel moeilijk mensen te vervangen die met pensioen gaan. 50 jaar geleden was dat veel minder een probleem. Veel jonge mensen kozen toen voor uitvoerende jobs, ook al waren ze slim genoeg om voort te studeren. Nu kiezen velen voor hogere studies.'\n\nHuzarentransport\n\nHet transport van de autoclaaf van Geel naar Rusland wordt een huzarenstukje. Het gevaarte wordt eerst met speciale voertuigen naar het Albertkanaal gerold, waar het op een ponton wordt gezet naar de Antwerpse haven. Dat gebeurt 's nachts omdat de E313 enkele uren moet worden afgezet. Het drukvat moet immers dwars over de autosnelweg rijden omdat de brug die last niet aankan.",Unieke mastodont voor de goudindustrie,nl
8577,"Pierre Macharis, de CEO van VPK Packaging: 'Ik ben blij dat ik niet in het toerisme zit.'\n\nDe familiale multinational VPK Packaging haalde vorig jaar 1,4 miljard euro omzet en zet zijn expansie verder met een overname nabij Lyon. 'Een nieuw record zit er dit jaar niet in. Met een krimp van 5 of 10 procent zal ik zeer blij zijn.'\n\nVPK Packaging neemt zijn Franse sectorgenoot Viallon Emballage over. Dat bedrijf heeft een fabriek in Saint-Etienne, een logistieke site nabij Lyon en is goed voor 35 miljoen euro omzet. Met de overname zet VPK-topman Pierre Macharis voet aan de grond in een regio die voor VPK nog een blinde vlek was in Frankrijk.\n\nMet Viallon Emballage positioneert VPK zich onder meer als leverancier van bedrukte kartonverpakkingen voor wijnboeren in de Rhônevallei. Dat is leuk meegenomen, maar niet de hoofdreden voor de deal. ‘De regio is na de as Parijs-Lille de belangrijkste regio voor producenten van voeding en consumentenproducten in Frankrijk. Alle groten zitten er. Danone, Nestlé, Procter & Gamble, enzovoort. Dat zijn elders in Europa onze klanten en nu kunnen we hen hier ook beleveren. De overname is in cijfers misschien eerder klein voor ons, maar wel van strategisch groot belang’, zegt Macharis, die al ruim 25 jaar VPK leidt. Hoeveel hij op tafel legt voor de deal, wil hij niet kwijt. Maar op basis van wat gangbaar is in de sector is een overnameprijs van zowat 30 miljoen euro niet ondenkbaar.\n\nCowboy en Amazon\n\nVPK, opgericht in de jaren 30, verwerkt oud papier tot een bruine papiersoort waar het golfkartonverpakkingen mee maakt. Denk aan de kartondozen om producten - van detergenten tot melkbrikken - tijdens het transport van de fabriek naar de winkel te beschermen tegen blutsen. Het levert ook verpakkingen voor IKEA-meubelen, de fietsen van Cowboy, de tennisraketten van Snauwaert, bloemen en asperges. Voor e-commercedozen zijn onder meer Torfs, Decathlon, Zalando en Amazon er kind aan huis.\n\nWe hebben intussen een Europees netwerk van 65 fabrieken uitgebouwd. Van Ierland tot Roemenië en van Noorwegen tot Zuid-Frankrijk. Pierre Macharis CEO VPK Packaging\n\nOm grote multinationals binnen te halen als klant volstaat het niet enkele fabriekjes te hebben. Je moet die liefst in heel Europa kunnen bevoorraden. ‘We hebben intussen een netwerk van 65 fabrieken uitgebouwd. Van Ierland tot Roemenië, en van Noorwegen tot Zuid-Frankrijk’, zegt Macharis. Die expansie gebeurde grotendeels via overnames. De voorbije jaren deed VPK grote stappen met de overnames van Peterson en Corenso, samen goed voor meer dan 300 miljoen euro extra omzet. Met Peterson bombardeerde VPK zich naar de top in Scandinavië, terwijl het met Corenso de nummer een in kartonnen kokers is in Europa. Dat zijn kokers voor Pringles-chips of om textiel op te rollen. En nog is de honger niet gestild. ‘Je kent ons. We blijven altijd uitkijken’, zegt Macharis.\n\nNieuwe records\n\nDoor de integratie van Corenso steeg de omzet vorig jaar met 5 procent tot 1,4 miljard euro. De brutobedrijfswinst (ebitda) steeg met 16 procent tot bijna 200 miljoen euro. ‘Als je elk jaar blijft groeien, zet je inderdaad jaar na jaar nieuwe records neer’, zegt hij nuchter. ‘Maar dit jaar zal dat niet lukken, met alles wat we nu meemaken.’\n\nWe zullen dit jaar 5, misschien 10 procent krimpen. Daar zal ik blij mee zijn. VPK is van een catastrofe gevrijwaard gebleven. Pierre Macharis CEO VPK Packaging\n\nMaart was nochtans een topmaand voor VPK. Door het hamstergedrag in supermarkten draaiden de fabrieken op volle toeren, maar april en mei waren met dalingen van respectievelijk 15 en 20 procent een pak minder. ‘De verkoop van e-commerceverpakkingen loopt niet slecht. Dat is booming business, maar er zijn ook segmenten waar het niet goed gaat’, zegt Macharis. VPK maakt bijvoorbeeld verpakkingen om wisselstukken te verzenden naar Franse autogarages. ‘Die markt is tot nul teruggevallen’, luidt het. ‘Ook de markt voor buitenhuisvoeding is in elkaar gezakt door de sluiting van hamburgertenten, sandwichbars en pizzaketens. Minder verbruik van frieten, afbakbroodjes en mozzarella betekent voor ons ook minder golfkarton.’\n\nVoor het hele jaar mikt Macharis op een krimp van 5, misschien 10 procent. ‘Ik zou daar tevreden mee zijn. Ik ben blij dat ik niet in het toerisme zit. VPK is gevrijwaard gebleven van een catastrofe.’\n\n140 Kostprijs oud papier De prijs van oud papier is door de plotse schaarste van 50 tot 140 euro per ton gestegen. Dat zet druk op de marges van VPK Packaging.\n\nDe winst zal vermoedelijk forser zakken dan de omzet. ‘Al onze fabrieken zijn blijven draaien, maar door de extra veiligheidsmaatregelen is dat op een wat lager tempo’, zegt Macharis. En dan is er de schaarste en plotse prijsstijging van oud papier, de basisgrondstof van VPK. In België draaien de containerparken na een tijdelijke sluiting nog altijd op een lager pitje. In Frankrijk worden papier en plastics in één zak opgehaald, maar gingen de sorteerfabrieken dicht. Overal was er wel iets. 'De prijzen schoten de lucht in van 50 euro tot 140 euro per ton', aldus Macharis. Voor VPK betekent dat zowat 10 miljoen euro meerkosten per maand. ‘Dat zette in april en mei druk op onze winstmarge. De prijzen zullen normaliseren, maar dat zal nog enkele weken duren.’\n\nDoor de onzekerheid zet Macharis de plannen voor een nieuwe papierfabriek - een investering van 200 miljoen euro - on hold. ‘Dit is niet het moment om ons in grote avonturen te storten.’",'VPK is gevrijwaard gebleven van een catastrofe',nl
8578,"Dit jaar begint Jan de Nul aan de bouw van de Voltaire, een gigantisch schip voor de installatie van windturbines op zee. De oplevering is voorzien in 2022.\n\nDe baggeraar Jan De Nul handhaaft zijn investeringen in nieuwe schepen. Ondanks de coronacrisis.\n\nDe Belgische baggeraar Jan De Nul heeft een goed 2019 achter de rug. De omzet kwam uit boven de 2 miljard euro - tegen 1,7 miljard in 2018 - en de operationele cashflow steeg van 234 naar 342 miljoen euro. De nettowinst verdubbelde tot 61 miljoen euro. Het orderboekje blijft stabiel en schommelt rond 3,4 miljard euro.\n\nFinancieel directeur Paul Lievens verklaarde twee geleden in De Tijd dat de impact van de coronacrisis 'beperkt' is, behalve de organisatie van de werken. Op enkele civiele werken in België na lopen alle werven door. Jan De Nul splitste alle afdelingen van zijn bedrijf in twee stukken om de impact van de coronacrisis te beperken. De aflossing van het personeel op de schepen is volgens Lievens niet evident omdat er niet altijd vluchten zijn en expats en bemanningsleden niet overal het land uit mogen.\n\n2,9 miljard Eigen vermogen Met een eigen vermogen van 2,9 miljard euro en een netto cashoverschot van 465 miljoen hoeft Jan De Nul zich niet meteen financiële zorgen te maken.\n\nDe crisis zal volgens Lievens wel een impact hebben op de productiviteit en de rendabiliteit. Die zullen in 2020 zakken, maar niet dramatisch, zegt hij. Met een eigen vermogen van 2,9 miljard euro en een netto cashoverschot van 465 miljoen hoeft het netto schuldenvrije bedrijf zich niet meteen financiële zorgen te maken.\n\nSchermvullende weergave Dit jaar begint Jan de Nul aan de bouw van de Voltaire, een gigantisch schip voor de installatie van windturbines op zee. De oplevering is voorzien in 2022. ©rv\n\nJan De Nul werkt aan de uitvoering van een investeringsprogramma in nieuwe schepen van meer dan 700 miljoen euro. Die investeringen gaan ondanks corona door. Bij Cosco werd een groot installatieschip besteld voor de bouw van grote windturbines op zee. De bouw begint dit jaar.",Jan De Nul behoudt investeringen in schepen,nl
8579,"Enkele mensen zijn zaterdag lichtgewond geraakt bij een ongeval op een schip dat voor baggeraar DEME in aanbouw is in het Duitse Rostock. Dat meldt DEME zaterdagavond in een persbericht. 'Aan boord van het offshore installatieschip 'Orion 1' is zaterdag een ernstig ongeval gebeurd naar aanleiding van en tijdens laadtesten met de kraan', meldt DEME. Het schip is in aanbouw en eigendom van COSCO (QIDONG) OFFSHORE CO.\n\nHet schip ligt aangemeerd aan de kade op de Liebherr-scheepswerf in Rostock, waar de kraan verschillende laadtesten ondergaat. Het schip zou naar verwachting in de tweede helft van mei worden geleverd aan DEME. De kraan heeft volgens DEME aanzienlijke schade opgelopen. De schade aan de kraan en het schip wordt in de komende dagen en weken onderzocht.\n\nVolgens de politie van de havenstad aan de Baltische Zee zijn vijf mensen lichtgewond geraakt. Twee van hen kregen verzorging in een ziekenhuis. Toen een deel van de kraan naar beneden donderde waren er zowat 120 mensen op het schip.",Gewonden bij ongeval met schip dat gebouwd wordt voor DEME,nl
8580,"Na een van de droogste aprilmaanden ooit is het waterpeil van de Rijn alarmerend gezakt. Zonder extra regen kan de belangrijkste levensader van de Duitse economie dit jaar opnieuw droog komen te staan.\n\nTerwijl de Duitse industrie zich opmaakt om zich van de coronalockdown te ontdoen dreigt alweer een nieuwe tegenslag. Door de droogte staat de Rijn uitzonderlijk laag voor de tijd van het jaar. Sommige schepen kunnen daardoor nog met maximaal de helft van hun gebruikelijke lading varen, en dan moet de zomer nog komen. Als in de komende weken niet meer regen valt, dreigt opnieuw de situatie van in het najaar van 2018. Door het erg lage waterpeil kwam de belangrijkste levensader van de Duitse economie toen tot stilstand. Fabrieken raakten niet meer bevoorraad en moesten noodgedwongen de deuren sluiten.\n\nNormaal is april een van de natste maanden, maar deze keer bleven de voorjaarsbuien uit. Duitsland kende de op twee na droogste april sinds de start van de metingen in 1881. De Rijn ligt er dan ook uitzonderlijk dor bij, met waterniveaus die zakten naar hun laagste aprilpunt in tien jaar.\n\nDoor de opwarming van de aarde krimpen de Alpengletsjers. In het voorjaar stroomt daardoor minder smeltwater de rivier in en verliest de Rijn een belangrijke buffer.\n\nDe impact valt niet te onderschatten. Voor de Duitse industrie is de rivier een cruciale aanvoerlijn. Grote chemie-, staal en industriebedrijven maar ook vele kmo’s zijn ervan afhankelijk voor hun toelevering en om hun goederen tot bij de klanten te kunnen verschepen. De Rijn ontspringt in de Zwitserse Alpen en loopt over een traject van 1.300 kilometer langs de grootste Europese industriezones tot aan de monding in Rotterdam. Hij geldt als een van de belangrijkste toegangswegen voor goederen, gaande van staal en kolen tot olie en chemicaliën. Ook voor transport van en naar de Antwerpse en de Gentse haven vormt de Rijn een essentiële schakel die verschillende Belgische bedrijven draaiende houdt.\n\n30 centimeter\n\nIn Kaub, het voornaamste knelpunt voor het vrachtvervoer, zakte het waterpeil deze week tot 114 centimeter. Dat is een kwart lager dan in april vorig jaar en nog maar de helft van het waterniveau in het dramajaar 2018. Na de zomer zakte het water er toen tot amper 30 centimeter. Tankstations vielen zonder brandstof, fabrieken werden stilgelegd of kregen hun goederen niet meer getransporteerd, stroomcentrales zaten zonder kolen en chemische installaties moesten worden uitgezet omdat ze niet meer voldoende koelwater uit de rivier konden pompen. De droogte leidde ertoe dat de groei in de grootste economie van Europa stilviel.\n\nSchermvullende weergave ©EPA\n\nDat scenario kan zich herhalen. 'Tenzij we in mei meer regenval dan normaal krijgen, gaan we alweer een jaar tegemoet met serieuze droogte’, zei de topman van de Duitse weerdienst aan het persagentschap Bloomberg. Toch is er nog geen reden tot paniek. Het waterpeil is weliswaar laag voor de tijd van het jaar, maar een paar weken forse regen in de Alpen en Zuidwest-Duitsland kan veel goedmaken.\n\nOverleven\n\nOok vorig jaar ontstond ongerustheid in de zomermaanden. Premal Desai, de topman van het staalbedrijf Thyssenkrupp, noemde het toen ‘een kwestie van overleven’ voor zijn bedrijf. Andere grote spelers zoals de oliereus Shell en de chemiegroep BASF reserveerden vorige zomer extra trein- en vrachttransport, kochten kleinere boten met minder diepgang en anticipeerden door extra magazijnen in te zetten en die vol te laden om periodes met bevoorradingsproblemen te kunnen overbruggen.\n\n114 centimeter In Kaub, het voornaamste knelpunt voor het vrachtvervoer, zakte het waterpeil van de Rijn deze week tot 114 centimeter. Dat is een kwart lager dan in april vorig jaar.\n\nAchteraf bleken die maatregelen niet echt nodig en kwam er net op tijd extra regen om de situatie weer recht te trekken. De droogte wordt voor Duitse industriebedrijven almaar meer een structureel fenomeen om rekening mee te houden. Door de opwarming van de aarde krimpen de Alpengletsjers. In het voorjaar stroomt daardoor minder smeltwater de rivier in. De Rijn verliest zo een belangrijke buffer en wordt steeds afhankelijker van de regenval om de droge zomermaanden door te komen. De verwachting is dan ook dat het waterpeil de komende jaren nog regelmatig tot de huidige alarmniveaus zal dalen.\n\nBelemmering voor herstel economie\n\n‘Het is al het derde jaar op rij dat de droogte een risico vormt, maar het is de eerste keer dat het probleem zich al in het voorjaar zo sterk manifesteert’, zegt Carsten Brzeski, hoofdeconoom van ING Duitsland. ‘Voorlopig is het nog niet sterk voelbaar, maar er zijn nu al voorspellingen die aangeven dat we een bloedhete en droge zomer kunnen krijgen. Dan kan het niveau van de Rijn een probleem worden dat bovenop de lockdown komt. Net wanneer de coronamaatregelen afgezwakt worden, krijg je dan logistieke problemen met bedrijven die niet meer kunnen leveren. Voor het Duitse herstel kan dat een grote belemmering worden.’\n\nOndernemingen zijn zich bewust van het risico, maar in de coronacrisis hebben ze acutere problemen aan het hoofd. ‘Er komt veel op hen af. Het is nu niet het moment om hun toeleveringsketen te herbekijken’, zegt Brzeski. ‘Uiteindelijk zullen ze op zoek moeten naar alternatieven zoals treinen en vrachttransport. Door de klimaatverandering zal het droogteprobleem onvermijdelijk blijven terugkomen. We zullen zien hoe bedrijven daarop anticiperen.’",Duitse industrie snakt naar water,nl
8610,"Desondanks blijft het meeste onderzoek naar pijn voor het overgrootste deel gebaseerd op de studie van mannelijke knaagdieren, en gaat men voort met het uittesten van hypothesen die afgeleid zijn uit eerdere experimenten op mannetjes, zo blijkt uit een overzichtsstudie van de McGill University in Montreal.\n\nDat wijst op een belangrijke blinde vlek in het pijnonderzoek, zegt de studie, meer in het bijzonder in het voortschrijdend onderzoek naar pijnmedicatie. Dat is bijzonder verontrustend aangezien het goed gedocumenteerd is dat de meeste patiënten met chronische pijn vrouwen zijn.\n\n""Door het bijna uitsluitend gebruik van mannelijke dieren in experimenten is de wetenschappelijke literatuur over pijn zo erg vertekend, dat we steeds meer leren over de biologische werking van pijn bij mannen. En ten onrechte besluiten dat dit de biologische werking is van pijn. Het is enkel de biologie van pijn bij mannen"", zei Jeffrey Mogil. Pijnspecialist Mogil is professor aan de Afdeling Psychologie en Anesthesie van de McGill University en de auteur van de studie.",Onderzoek naar pijn blijft vooral gericht op mannen,nl
8611,"De Japanse tennister Naomi Osaka (22) steekt Serena Williams voorbij als beste betaalde vrouwelijke atlete het afgelopen jaar. Volgens het Amerikaanse zakenblad Forbes verdiende de tweevoudige Grandslamwinnares 34,3 miljoen euro en daarmee doet niemand beter van haar vrouwelijk collega’s in de sportwereld.\n\nHet vorige record stond op naam van Maria Sjarapova. De Russische ex-collega van Osaka wist in 2015 27,3 miljoen op haar bankrekening bij te schrijven.\n\nVolgende week pas publiceert Forbes zijn jaarlijkse top 100 van grootverdieners in de sportwereld, maar het blad verklapte nu al dat er naast Osaka (nummer 29) nog een tweede vrouw in de top 100 staat. Serena Williams staat op plek 33 in het lijstje, met een verzameld bedrag van 33 miljoen euro. De overige 98(!) plaatsen worden dus ingenomen door mannelijke atleten.\n\nSponsorcontracten\n\nOsaka, op de wereldranglijst naar de tiende plaats afgezakt, won de afgelopen twaalf maanden slechts twee toernooien (Osaka en Peking) en dankt haar eerste plaats vooral aan een sponsorcontract met Nike ter waarde van 10,9 miljoen euro.\n\nZe was ook één van de gezichten van de Olympische Spelen die dit jaar in haar land zouden plaatsvinden en dat leverde haar nog meer lucratieve contracten op. Onder meer All Nippon Airways, BodyArmor, Mastercard, Nissan Motor, Nissin Foods Holdings, Procter & Gamble, Shiseido en Yonex gingen met de Japanse in zee.","Liefst 34,3 miljoen euro op 1 jaar: tennister Noami Osaka be...",nl
8612,"Kinderen en jongeren kunnen komende zomer op kamp. “Dat is goed nieuws voor kinderen en hongeren die ongeduldig zaten te wachten. Het geeft hoop en perspectief voor meer dan 1 miljoen kinderen”, zei Vlaams minister van Jeugd Benjamin Dalle (CD&V).\n\nLIVE. Volg hier alle ontwikkelingen over het coronavirus\n\nHeel wat kinderen en jongeren wachten al weken in spanning af of ze deze zomer op kamp kunnen of niet. Vrijdagavond kon Dalle eindelijk het verlossende antwoord geven. “Ik zei enkele weken geleden ‘Liever een late ja, dan een vroege nee.’ En het is zo ver. Er is ja gezegd. De zomerkampen en jeugdactiviteiten kunnen doorgaan. Dat is er beslist. Dat is goed nieuws voor kinderen en hongeren die ongeduldig zaten te wachten. Het geeft hoop en perspectief voor meer dan 1 miljoen kinderen”, zei Dalle op de persconferentie.\n\n“Zomerkampen en activiteiten kunnen doorgaan, maar het zal wel anders zijn. Maar daarom niet minder fantastisch. Er is in detail gewerkt aan regels die zullen nageleefd worden. En we rekenen daarbij op iedereen. Op ouders, leiding en jongeren en kinderen zelf. Het risico zullen we nooit tot nul herleiden. Maar de regels geven alvast belangrijke leidraad. De zomer van 2020 wordt er een om nooit te vergeten”, aldus nog Dalle.\n\nBubbels van vijftig kinderen\n\nDe experten hebben een basishandleiding gecreëerd. Die bevat regels voor het jeugdwerk, maar ook concrete zomerplannen voor alle organisatoren. Dat wil zeggen voor alle 95.000 jonge vrijwilligers en voor het realiseren van 23.000 kampen en activiteiten.\n\nHet is de bedoeling dat zoveel mogelijk jongeren kunnen deelnemen. Enkel de kinderen die recente ziekteverschijnselen vertoond hebben worden uitgesloten. Kinderen die tot een risicogroep behoren moeten een medisch attest kunnen voorleggen.\n\nHet is vooral belangrijk dat er aan contact tracing kan gedaan worden en daarom willen de experten goed kunnen registeren welk kind op welke activiteit was. Daarvoor zijn goed uitgebouwde medische fiches belangrijk.\n\nConcreet betekent dit dat er contactbubbels van maximum 50 kinderen, jongeren en begeleiders zullen komen. Binnen die bubbels is er geen fysieke afstand nodig. Er zullen welk verschillende hygiënemaatregelen komen op basis van leeftijden. En er wordt verder nog gewerkt aan een sterke noodprocedure en een permanentiesysteem.\n\nBuitenlandse kampen mogen ook doorgaan van zodra de landsgrenzen opengaan. Maar er wordt een perimeter ingesteld van 150 km vanaf onze grenzen.\n\nJeugdhuizen\n\nOok jeugdhuizen, ontmoetingswerking en jeugd(informatie)centra kunnen hun activiteiten weer opstarten voor contactbubbels van maximaal 50 jongeren. Hier moeten jongeren en begeleiders ouder dan 12 jaar de veiligheidsafstand blijven respecteren. Jeugdhuizen die ook een horecafunctie hebben, moeten de algemene regels voor de horeca respecteren.\n\nSpeeltuinen opnieuw open\n\nDe minister liet ook nog weten dat vanaf woensdag de speeltuinen opnieuw mogen openen. “Het lijkt een detail, maar voor veel kinderen is het essentieel.”",Kinderen en jongeren kunnen deze zomer op kamp: “Bubbels van...,nl
8613,"Terwijl de belegger ook in België de versoepeling van de lockdown aan het vieren is, wordt hij geruisloos buitengesloten van het bedrijf waar hij mede-eigenaar van is.\n\nHet blijft vreemd. Zeg op café (herinnert u zich die?) dat je over financiële markten schrijft en binnen de korste keren heb je een tafel voor jou alleen. En toch volharden we: niks boeiender dan proberen wijs te geraken op de dagelijkse collectie zaagtandbewegingen. Never a dull moment, zeker niet in 2020.\n\nHet is bijna akelig hoe de belegger dit jaar in een manisch-depressieve handel lijkt te anticiperen op wat zich in de wereld afspeelt. Eerst de helse neerwaartse rit van half februari tot half maart, vóór het gros van de wereld in 'lockdown' ging. En daarna een al even verbluffend herstel, wel erg enthousiast anticiperend op een versoepeling van die lockdown.\n\nEen remonte die zelfs manische trekjes heeft en soms doet denken aan de dotcomgekte anno 1999. Zo was er maandag de wereldwijde beursrally dankzij hoopgevende berichten over het potentiële coronavaccin van Moderna Therapeutics , een negen jaar jong biotechbedrijf dat al bij de beursgang eind 2018 een hype was. Omwille van de interessante technologie, mRNA: een genetische code die lichaamscellen 'dicteert' welke eiwitten ze moeten produceren zodat het menselijk lichaam zelf een 'vaccinfabriekje' wordt.\n\nMaandagavond had Moderna al voor 1,3 miljard dollar gecasht op de berichten en resulterende stratosferische koers. Never mind dat de berichten er kwamen op basis van een zeer prille klinische test die vooral moet nagaan of het kandidaat-vaccin veilig is en geen te grote bijwerkingen heeft.\n\nEn never mind dat de medische nieuwssite Stat News - die tijdens de covid-19 crisis een stevige reputatie uitgebouwd heeft - opmerkte dat Moderna geen enkele data verschaft heeft om zijn berichtgeving wetenschappelijk te staven. 'Moderna heeft nu de waardering van een grote jongen, het mag stoppen zich als een centjesaandeel te gedragen', klonk het bij Stat News.\n\nSchermvullende weergave ©Mediafin\n\nHet moge duidelijk zijn: voor een stevige scheut audacity of hope kunnen we altijd bij de belegger terecht. Idem voor de beursrally sinds de Amerikaanse centrale bank in dat memorabele persbericht van 23 maart de totaaloorlog verklaarde tegen de impact van het coronavirus.\n\nDie durf is natuurlijk makkelijker met de rugwind van de nooit gezien stimulus van de centrale banken. Bloomberg becijferde dat alleen in april de vijf grote centrale banken in de wereld voor meer dan 1.300 miljard dollar staats- en bedrijfsschulden opkochten. Dat is vijf keer meer dan bij de piek van de financiële crisis begin 2009 (zie grafiek). Een nooit geziene vloedgolf van cash, die - zoals we hier een paar weken geleden al opmerkten - de enorme kloof tussen Wall Street en Main Street misschien niet rechtvaardigt, maar wel in belangrijke mate verklaart.\n\nNu hamsteren veel bedrijven en gezinnen nog cash. Denk aan de kredietlijn van 9 miljard dollar die AB InBev volledig opgenomen heeft, of de Amerikaanse spaarquote die met 13 procent op het hoogste peil in vele decennia noteert. De belegger lijkt er van uit te gaan dat een belangrijk deel van dat geld uiteindelijk eerder zijn weg naar de financiële dan naar de reële economie zal vinden, bij gebrek aan investeringsopportuniteiten in een economie die door de pandemie structurele schade heeft opgelopen.\n\nNochtans wordt de belegger dit voorjaar dagelijks herinnerd aan het feit dat het niét business as usual is. Normaal gezien heeft hij in de lente recht op die ene afspraak met het management van de ondernemingen waar hij zijn geld aan toevertrouwt: de aandeelhoudersvergadering. Belangrijk, want een aandeel is niet iets abstract, het is een deelbewijs dat je mede-eigenaar maakt van risicokapitaal. Dat je als goede huisvader controleert of je geld goed besteed wordt is niet alleen een recht, maar ook een plicht.\n\nAlleen: de kleine belegger was al precorona niet echt heel mondig en de pandemie heeft de zaken er bepaald niet op verbeterd. Neem Bekaert. Op de virtuele jaarvergadering waar CEO Matthew Taylor in volle covid-19 storm met de stille trom afzwaaide, waren er nul (0) schriftelijke vragen. Je zou denken dat beleggers zelfs vanop afstand de kans grijpen vragen te stellen aan het management van een staaltechnologiegroep die midscheeps getroffen wordt door de pandemie en om cash te hamsteren in extremis het (gehalveerde) dividend van mei naar november uitgesteld heeft.\n\nDie geringe aandacht is dit jaar extra spijtig. Want op afstand speelt zich in anonieme notariskantoren dit voorjaar een ander soort lockdown af. Eén waarbij de kleine belegger de facto buitengesloten wordt van het bedrijf waar hij mede-eigenaar is. Pas nu wordt immers duidelijk hoe zeer de nieuwe vennootschapswet, in 2019 zowat het laatste wapenfeit van de niet bepaald betreurde regering-Michel, de kleine belegger potentieel kortwiekt. Beursgenoteerd Brussel is druk bezig die wetgeving in de statuten om te zetten, met stemmingen die op virtuele jaarvergaderingen veel van een DDR-parlement weghebben.\n\nLet wel: we zijn al enkele jaren in principe voorstander van de invoering van dubbel stemrecht voor langetermijnaandeelhouders, ook al was het een veeg teken dat ... FNG daar vorig jaar als eerste gretig gebruik van maakte. Dubbel stemrecht kan een manier zijn om bedrijven toe te laten in de bovenvermelde manisch-depressieve beurshandel een langetermijnstrategie uit te stippelen.\n\nNotariskantorenhoogmis\n\nWie nog twijfelt dat 'fundamentalisten' - langetermijnbeleggers die bij het ontbijt jaarverslagen vreten - op de terugweg zijn ten voordele van computergestuurde nanosecondehandel, moet maar eens het interview lezen die collega Peter Van Maldegem had met City-veterane Nicola Horlick.\n\nMocht ze nu een fondsenhuis runnen zou ze het anders aanpakken, zegt Horlick. Volgens haar maken 'quants', bollebozen die wiskundige tradingmodellen opstellen, nu de dienst uit. 'In plaats van jaarrapporten te lezen en drie keer de wereld rond te reizen om het management te zien, kijk je naar de data. Het is heel duidelijk wat te motor is: het winstmomentum.'\n\nSchermvullende weergave Een opmerkelijke passage uit de bijeenroeping van Balta: de raad van bestuur vraagt machtiging voor een kapitaalverhoging, zelfs ná ontvangst van een overnamebod\n\nDubbel stemrecht, ok dus. Maar andere bepalingen, daar hebben we veel meer onze twijfels over. De bijeenroeping voor de buitengewone algemene vergadering van Balta , nu dinsdag, is een schoolvoorbeeld. De eerste paragraaf van het tweede agendapunt is de courante omzetting van artikel 7:198 in de statuten. Die over het 'toegestaan kapitaal'. De raad van bestuur mag over een periode van vijf jaar zonder nieuwe voorafgaandelijke goedkeuring van de aandeelhouders het kapitaal met maximum 100 procent (!) verhogen. Met andere woorden: de 'oude' aandeelhouder kan potentieel met de helft verwaterd worden zonder dat hij daar nog iets over te zeggen heeft.\n\nNog straffer is de vierde paragraaf, de omzetting van artikel 7:202. Die laat de raad van bestuur toe zelfs na de ontvangst van een overnamebod het kapitaal met 10 procent te verhogen. Een gifpil die een bod uiteraard niet onmogelijk maakt, maar - door potentieel een later uitrookbod ernstig te bemoeilijken - een kandidaat-overnemer wel kan afschrikken.\n\nBalta zelf onderstreept dat het gewoon om de vernieuwing van een wettelijke regeling gaat. Klopt natuurlijk, maar ons komt het voor dat de tapijtgroep die wettelijke regering wel maximaal benut. Handig natuurlijk om een vijandig bod zo moeilijk mogelijk te maken, nu de beurskoers 90 procent onder de intekenprijs van drie jaar geleden noteert.\n\nSchermvullende weergave De 'verduidelijking' van Euronav over de geplande inkoop van eigen aandelen\n\nHet management krijgt niet altijd zijn zin. Zo kreeg Euronav , een olietankerrederij die niet toevallig flink wat mondige Angelsaksische aandeelhouders telt, maar in 'tweede zit' machtiging om eigen aandelen in te kopen. In februari blokten aandeelhouders de machtiging af om het management tot 20 procent van de eigen aandelen te laten inkopen. Pas in april kwam er groen licht, nadat de bulkinkopen tot 10 procent beperkt werden en de expliciete toevoeging dat ze niet zullen aangewend worden 'als een verdedigingsmiddel tegen een openbaar overnamebod'.",De lockdown van de kleine aandeelhouder,nl
8614,"Het onderwijsveld heeft beslist dat er een volledige heropening van het kleuteronderwijs, het lager onderwijs en het tweede en vierde jaar van het secundair onderwijs komt. Dat kan vanaf dinsdag 2 juni. De overige leerjaren keren minstens een dag terug naar school, meer indien mogelijk. Het advies gaat nog naar de Veiligheidsraad, maar werd opgesteld in samenspraak met de expertengroep GEES.\n\nZo kunnen de kleuterklassen heropstarten zoals voor corona het geval was. Die voorzet was al gegeven door de soepele regels die gelden voor kleuters in de opvang. Ze hoeven onderling geen afstand te houden en mogen bubbels van 20 kinderen vormen, ongeacht de oppervlakte van het lokaal. Vanaf nu mogen ze zelfs met meer dan 20 kinderen samenzitten in de klas.\n\nBovendien kunnen ze vijf dagen in de week naar school. Het kabinet van minister van Onderwijs Ben Weyts (N-VA) verwacht dat daarmee de druk op de schoolopvang aanzienlijk afneemt.\n\nGedeeltelijke heropstart lager en secundair\n\nVoor de lagere school komt er een aanzienlijke versoepeling van de huidige regels, maar een volledige heropstart zal in weinig scholen mogelijk zijn. Tot nu toe moesten kinderen in bubbels van 14 kinderen les krijgen, nu wordt dat opgetrokken naar een maximumaantal van 20. Er wordt gestreefd om alle kinderen minstens de helft van de normale lestijd aan te bieden.","Alle kleuters weer naar school, andere leerlingen in beperkte mate",nl
8615,"“Ik hoop dat dit advies zo snel mogelijk goedgekeurd wordt.” Dat zegt Vlaams Onderwijsminister Ben Weyts na afloop van de vergadering met de onderwijspartners. “Het gebeurt niet altijd dat een volledige sector een onderbouwd voorstel op tafel legt dat dan ook nog is afgedekt door de experts van de GEES. Hier nu nog van afwijken zou toch een beetje bizar zijn, vooral als je weet dat heel Vlaanderen snakt naar een bijkomende heropening.”\n\nLEES OOK. Kleuter- en lager onderwijs kan volledig openen vanaf 2 juni\n\nHet kleuter- en het lager onderwijs krijgen zicht op een volledige heropening. In het secundair onderwijs is het de bedoeling dat alle leerlingen nog minstens één keer naar school kunnen komen. “In sommige gevallen zal dat misschien maar één dag zijn”, zegt Weyts na de vergadering.\n\n“We bieden een maximumscenario aan”, zegt hij. “Is de volledige realisatie daarvan niet mogelijk vanwege de lokale omstandigheden, dan kan men ook minder doen. We bieden gewoon een kader, maar we zijn er rotsvast van overtuigd dat veel scholen snakken naar de mogelijkheid om meer leerlingen te ontvangen.”\n\nIn alle leerjaren blijven de afstandsregels van kracht, behalve bij de kleuters. “De virologen hebben duidelijk geadviseerd dat het risico toeneemt naarmate de leeftijd toeneemt. Daarom maken we een onderscheid tussen de kleuters en de leerlingen in het lager onderwijs”, aldus Weyts.",Kleuter- en lager onderwijs kan volledig openen: “Zou bizar zijn als Veiligheidsraad hier nog van afwijkt”,nl
8836,Ook dat nog Brit zoekt nieuwe hond en vindt… eigen hond,Het Journaal Laat,nl
8837,"""Als er op een bepaald moment een mooi project op tafel ligt, na een lange discussie, met een sterke ploeg en als de mensen rond de tafel zeggen: Paul Magnette moet of mag premier worden, dan zal ik dat niet weigeren. Maar ik zal nooit persoonlijke ambities boven mijn prioriteiten plaatsen. Ik wil eerst over inhoud praten. Ik wil een sterk en ambitieus project hebben, dan een sterke ploeg en wie premier wordt, moet op het laatste moment beslist worden.""\n\n\n\nDe PS-voorzitter voegt er wel aan toe dat het deze keer misschien tijd is voor een Vlaming. ""We hebben drie Franstalige premiers gehad: Di Rupo, Michel en Wilmès. Met alle respect voor premier Wilmès, maar misschien is het nu tijd om een Nederlandstalige premier te hebben.""","PS-voorzitter Paul Magnette: ""Premier worden? Ik ben beschikbaar, maar misschien is het tijd voor een Vlaming""",nl
8838,Ook dat nog Brit zoekt nieuwe hond en vindt… eigen hond,De afspraak op vrijdag,nl
8839,"Zo is het in dit gebied verboden om nog drinkwater te gebruiken voor niet-essentiële toepassingen zoals het wassen van voertuigen, het vullen van zwembaden, het reinigen van opritten en terrassen en het sproeien van tuinen, gazons of sportterreinen .",Vlaams-Brabant verbiedt niet-essentieel gebruik van leidingwater in 42 gemeenten,nl
8840,Ook dat nog Brit zoekt nieuwe hond en vindt… eigen hond,Het Journaal 7 met VGT,nl
8841,Ook dat nog Brit zoekt nieuwe hond en vindt… eigen hond,Het Journaal 7,nl
8842,"Op de bank slapen tijdens de dreamdate? “Neen, man, ik heb geen zin in rugpijn in het vliegtuig, dus ik kruip gewoon mee met jou in bed”, aldus Zach tegen verleidster Romee. In de volle overtuiging dat een pijnlijke rug veruit het vervelendste is wat hem kan overkomen als ie straks 11 uur lang naast zijn ex moet zitten tijdens de terugvlucht. Onze Tempation-watcher zou wel een vlieg willen zijn tijdens dat retourtje. Maar het liefst geen witte strontvlieg.","Het langste voorspel ter wereld, anti-muggenspray en David H...",nl
8843,"Bart Tommelein heeft een tik gekregen bij de voorzittersverkiezing van Open VLD. ‘Ik hoop dat ook punten uit mijn programma ter harte worden genomen.’\n\nEgbert Lachaert volgt Gwendolyn Rutten op als voorzitter van Open VLD. Hij haalde ruim twee keer meer stemmen dan zijn dichtste rivaal Bart Tommelein. Tommelein geeft toe dat Egbert Lachaert de voorzittersverkiezing duidelijk heeft gewonnen, maar hij hoopt dat de partij daarmee niet rechtser wordt. ‘Als dertig procent van de mensen voor mij stemt, betekent dit dat heel wat mensen een breed liberalisme willen, een volksliberalisme. Ik hoop dat het volgend partijbestuur samen met de voorzitter ook punten uit mijn plan ter harte neemt. Ik hoop dat deze partij geen rechtse partij wordt. Ik denk dat de mensen die voor mij gestemd hebben, zich daar niet in thuisvoelen.’\n\nDe Oostendse burgemeester verklaart zijn zware verliescijfers deels aan de lage opkomst. ‘Dat was niet in mijn voordeel. De uitslag is zeer duidelijk. De leden hebben gekozen, en de zwijgende meerderheid die niet gestemd heeft, heeft ongelijk’\n\nDe lage opkomst wijt hij onder meer aan het feit dat er enkel digitaal kon worden gestemd en volgens hem heeft ook corona ‘wat roet in het eten gegooid’. Hij ziet ook een les in de voorbije verkiezing. ‘De leden zijn niet genoeg gemotiveerd, werden niet genoeg betrokken en hebben het aan zich laten voorbijgaan.’\n\nAmpe: ‘Gekozen voor klassiek liberale koers’\n\nEls Ampe overtuigde iets meer dan 7 procent van de Open VLD’ers om voor haar te stemmen. Ondernemer Stefaan Nuytten bleef steken op net geen 2 procent. Els Ampe, die nipt het partijbestuur haalde, gaf aan ‘voor de basis te blijven knokken’. ‘De mensen hebben duidelijk gekozen voor een klasssiek liberale koers, en dat vind ik wel goed.’\n\nAmpe kreeg nogal wat kritiek over de soms forse filmpjes met kritiek op de coronamaatregelen die ze via twitter verspreidde, terwijl er net was gevraagd een serene campagne te voeren. Ze blijft alleszins achter die campagne staan.\n\nNuytten drukte zijn vertrouwen uit in hoe Lachaert de relance na de coronacrisis zal aanpakken.\n\nbekijk ook\n\nEls Ampe (Open VLD) heeft geen spijt van spraakmakende verkiezingscampagne: “Ik blijf knokken voor de basis”\n\nVideo: Belga\n\nEgbert Lachaert wordt nieuwe voorzitter van Open VLD: “We sluiten een hoofdstuk af en een nieuw begint”",Ontgoochelde Tommelein: “Ik hoop dat Open VLD geen rechtse partij wordt”,nl
8844,"Dominique Persoone heeft zijn nieuwe praline op een zeer geestige manier gepresenteerd. Verkleed als president Donald Trump prijst hij zijn nieuwe ‘javel’-praline aan als alternatief voor het drinken van bleekwater. Eerder had Trump geopperd om Covid-19-patiënten te injecteren met bleekwater.\n\nPersoone: “Een beetje humor in deze depri-tijden mag wel, hé. En geen paniek: ze proeven niet echt naar javel. Toen Trump zijn onzin uitkraamde, kreeg ik het idee voor een ‘ontsmettende’ praline. Mijn vrouw is herborist en heeft me een lijstje van planten en natuurlijke ingrediënten bezorgd die een ontsmettende werking hebben.”\n\nConcreet heeft Persoone gekozen voor een praline van melkchocolade met de beeltenis van Trump, gevuld met een ganache van goudsbloem, duindoornbes en honing. “Goudsbloem is lichtjes bitter. Mensen maken daar thee van, je vindt dat vaak in biowinkels. De duindoornbes is een mooi zuurtje en de zoete honing brengt alles bij elkaar.” Eens het recept op punt stond is Persoone naar een verkleedwinkel gegaan om een Trumpiaanse outfit. “Die oranje schmink is een vuiligheid! Ik krijg het er maar moeilijk af. Ik denk dat ik nog enkele dagen oranje ga uitslaan.”",Dominique Persoone lanceert ‘javel’-praline en doet dat op t...,nl
8845,"Stabroek -\n\nHet ziet ernaar uit dat het lot van katje Lee in handen gaat liggen van zijn herkomstland Peru. Nu de coronamaatregelen versoepelen, onderzoekt de verdediging van studente Selena Ali de mogelijkheid om de kat terug te laten vliegen. Het FAVV sluit die mogelijkheid als laatste alternatief voor euthanasie niet uit, maar zegt dat Peru akkoord moet gaan.",Nieuwe hoop voor Lee: moet katje terug naar Peru om aan euth... (Stabroek),nl
8846,"Voor bijna één miljoen kinderen kwam er vrijdagavond het verlossende nieuws: ze kunnen deze zomer op kamp of naar een andere jeugdactiviteit. Dat kondigde minister van Jeugd Benjamin Dalle aan op een persconferentie. Maar het zal wel een andere zomer zijn, want er werden ook heel wat regels aangekondigd. Daarnaast maakte minister Dalle ook bekend dat de speeltuinen vanaf woensdag opnieuw open mogen. Een overzicht.\n\n“Ik zei enkele weken geleden ‘liever een late ja, dan een vroege nee.’ En het is zo ver. Er is ja gezegd. De zomerkampen en jeugdactiviteiten kunnen doorgaan. Dat is er beslist. Dat is goed nieuws voor kinderen en jongeren die ongeduldig zaten te wachten. Het geeft hoop en perspectief voor meer dan 1 miljoen kinderen”, zei Dalle op de persconferentie.\n\n“Zomerkampen en activiteiten kunnen doorgaan, maar het zal wel anders zijn. Maar daarom niet minder fantastisch. Er is in detail gewerkt aan regels die zullen nageleefd moeten worden. En we rekenen daarbij op iedereen. Op ouders, leiding en jongeren en kinderen zelf. Het risico zullen we nooit tot nul kunnen herleiden, maar de regels geven alvast belangrijke leidraad. De zomer van 2020 wordt er een om nooit te vergeten.”\n\nDe jeugdsector heeft samen met de experten een basishandleiding gecreëerd. Die bevat regels voor het jeugdwerk, maar ook concrete zomerplannen voor alle organisatoren. Dat wil zeggen voor alle 95.000 jonge vrijwilligers en voor het realiseren van 23.000 kampen en activiteiten.\n\nDe minister liet ook weten dat vanaf woensdag de speeltuinen opnieuw mogen openen. “Het lijkt een detail, maar voor veel kinderen is het essentieel.”\n\nZomerkampen\n\nHet is de bedoeling dat zo veel mogelijk jongeren kunnen deelnemen. Enkel de kinderen die recente ziekteverschijnselen vertoond hebben, worden uitgesloten. Kinderen die tot een risicogroep behoren moeten een medisch attest kunnen voorleggen. Het is vooral belangrijk dat er aan contact tracing kan gedaan worden en daarom willen de experten goed kunnen registeren welk kind op welke activiteit was. Daarvoor zijn goed uitgebouwde medische fiches belangrijk.\n\nConcreet betekent dit dat er contactbubbels van maximum 50 kinderen, jongeren en begeleiders zullen komen. Binnen die bubbels is er geen fysieke afstand nodig. Er zullen wel verschillende hygiënemaatregelen komen op basis van de leeftijden van de kinderen. En er wordt verder nog gewerkt aan een sterke noodprocedure en een permanentiesysteem.\n\nBuitenlandse kampen mogen ook doorgaan van zodra de landsgrenzen opengaan. Maar er wordt een perimeter ingesteld van 150 km vanaf onze grenzen. Op die manier kunnen ouders snel ingrijpen moest het nodig zijn.\n\nOp de zomerkampen zal handhygiëne centraal staan. Voor en na elke maaltijd, voor en na elk toiletbezoek en aan het begin en einde van de dag zullen de handen gewassen moeten worden. Ook oppervlaktes zullen gereinigd worden. Mondmaskers zijn op het kamp zelf niet noodzakelijk, maar wel als er contact is met externen.\n\nWaar kan, zal er materiaal voorzien worden per bubbel. Dat geldt dan vooral voor klein materiaal. Denk aan stiften en scharen bijvoorbeeld. Groter materiaal kan gewisseld worden tussen de bubbels, maar dan moet het gereinigd worden.\n\nHet is ook zo veel mogelijk de bedoeling om in open lucht te spelen. En de terreinen moeten daarvoor zo maximaal mogelijk benut worden.\n\nOok moet er aandacht zijn voor de aard van de activiteiten. De experten geven aan dat er geen lijst kan opgesteld worden, maar vragen daarvoor het gezond verstand van de leiding. Er wordt daarom bijvoorbeeld gevraagd om intens fysiek contact te vermijden. “Spelletjes zoals vleeshoop of Dikke Bertha stel je best een jaar uit”, klinkt het.\n\nTweedaagse uitstappen mogen niet. Een dagtocht kan wel, maar de overnachting moet altijd op het kampterrein gebeuren.\n\nVerder zullen ouders ook bij aankomst en vertrek een mondmasker moeten dragen.\n\nSpeelpleinwerkingen\n\nVoor speelpleinwerkingen zullen er enkele andere toepassingen komen. Er wordt daar gevraagd om zo veel mogelijk met voorinschrijvingen te werken, maar toch ook zeker enkele plaatsen open te houden voor kinderen die de dag zelf nog beslissen. “Dat is zeker belangrijk voor kwetsbare groepen”, klinkt het.\n\nBij de speelpleinwerkingen is er ook een verhoogd risico doordat ouders elke dag hun kind brengen en halen. Daarvoor zal er bijvoorbeeld met kiss & ride-zones gewerkt worden, maar ook met specifieke tijdstippen waarop kinderen kunnen afgehaald worden.\n\nEr zal ook geprobeerd worden om de speelpleinwerkingen zo veel mogelijk te verspreiden over de gemeenten.\n\nEen uitstap met de bus naar een pretpark of andere plek wordt afgeraden. “Maar het is vooral kijken hoe de situatie evolueert”, klinkt het.\n\nVoor meer informatie kunnen jongeren terecht op https://www.watwat.be/",OVERZICHT. Jeugdkampen gaan door en speeltuinen weer open: d...,nl
8847,"Het Amerikaanse ruimtevaartagentschap NASA heeft vrijdag gemeld dat het groen licht gegeven heeft voor de lancering komende woensdag van een raket van SpaceX met twee Amerikaanse astronauten aan boord, de eerste Amerikaanse bemande vlucht sinds 2011. “De missie SpaceX Crew Dragon van NASA geeft groen licht voor lancering”, twitterde het ruimtevaartagentschap.\n\nDe topmedewerkers van NASA en van het bedrijf van Elon Musk waren sinds donderdag op het Kennedy Space Center in Florida bijeen om na te gaan of alles klaar en veilig was voor de missie. Robert Behnken en Douglas Hurley stijgen op 27 mei om 16.33 uur plaatselijke tijd op aan boord van een Crew Dragoncapsule, richting Internationaal Ruimtestation (ISS), waar ze de volgende dag aandokken.\n\nHet wordt de eerste missie die voor 100 procent door Amerikanen bemand is sinds de stopzetting van de spaceshuttles in 2011 na 30 jaar dienst. Sindsdien beschikten enkel de Russen over een transportmiddel voor de ruimte, en tientallen Amerikaanse astronauten (en van andere landen) leerden Russich om aan boord van de Sojoezraketten vanop de lanceerbasis van Bajkonoer in Kazachstan naar het ISS (International Space Station) te reizen, dat sinds 2000 permanent bemand wordt door Amerikanen en Russen.",NASA geeft groen licht voor eerste bemande vlucht van SpaceX...,nl
8848,"Zuid-Amerika is “een nieuw epicentrum” van de pandemie van het coronavirus, met een alarmerende toestand in Brazilië, zo heeft de Wereldgezondheidsorganisatie (WHO) vrijdag gezegd.\n\n“Zuid-Amerika is een nieuw epicentrum van de ziekte geworden. We zien het aantal gevallen in veel Zuid-Amerikaanse landen stijgen. De ongerustheid betreft veel van deze landen, maar het zwaarst getroffen is in dit stadium duidelijk Brazilië”, zei de verantwoordelijke voor noodsituaties bij de WHO, Michael Ryan, op een virtuele conferentie vanuit Genève.\n\nBrazilië telt volgens de WHO bijna 300.000 gevallen en 19.000 doden op 210 miljoen inwoners, waarmee het op de derde plaats van de wereld komt wat het aantal gevallen betreft, na de Verenigde Staten en Rusland.\n\nDe drempel van 20.000 doden is al overschreden volgens een telling van het Franse persbureau AFP.\n\nEen collectief van Braziliaanse vorsers stelt dat de officiële cijfers vijftien keer lager liggen dan de realiteit en dat het land meer dan 3,6 miljoen besmette mensen heeft.",WHO: Zuid-Amerika nieuw epicentrum van pandemie,nl
8849,De nieuwe voorzitter van Open VLD komt langs de grote poort binnen. In één stemronde haalde Egbert Lachaert 61 procent van de stemmen. De bekroning van een leven lang in teken van het liberalisme. “Hij is onvermoeibaar en weet waar hij naartoe wil.”,Een donkerblauwe liberaal die politiek ademt: portret van Eg...,nl
8850,"Greg Van Avermaet, Roberto Martínez, Yanina Wickmayer, Fanny Lecluyse en Dylan Borlée dagen de Special Olympics Belgium-atleten uit zo veel mogelijk sportieve uitdagingen aan te gaan en die online te delen. Ann Wauters gaf de Special Olympics Belgium-atleten donderdag een duwtje in de rug. Het Nieuwsblad strikte de basketbalster en atlete Alice (14) - het gezicht van de Belgische Special Olympics-reclamecampagne - voor een interview.",Ann Wauters helpt Special Olympics-atleten fit te blijven: “...,nl
8851,"Er komt een nieuwe vergadering van de Nationale Veiligheidsraad op woensdag 3 juni. Dat meldt premier Sophie Wilmès na het akkoord over de kinder- en jeugdkampen voor de zomer.\n\nOp de volgende vergadering van de Nationale Veiligheidsraad zal gekeken worden naar de volgende stap (fase 3) in de versoepeling van de lockdownmaatregelen. Daarbij zullen specifiek de culturele sector, de sport en de horeca centraal staan, meldt het kabinet-Wilmès.\n\n“Maar er zal ook bekeken worden wanneer en in hoeverre het mogelijk is om meer sociale contacten toe te laten, religieuze ceremonies opnieuw te laten plaatsvinden en evenementen van verschillende grootte deze zomer te laten doorgaan”, klinkt het.\n\nDe timing van de vergadering, woensdag 3 juni, komt pas nà de verdere heropening van de scholen die Vlaanderen voorstelt. Vlaanderen wil namelijk vanaf 2 juni al de scholen breder heropenen. Vlaams minister van Onderwijs Ben Weyts (N-VA) gaat er ook van uit dat de Veiligheidsraad dat advies “zo snel mogelijk” goedkeurt. “Het gebeurt niet altijd dat een volledige sector een onderbouwd voorstel op tafel legt dat dan ook nog is afgedekt door de experts van de GEES. Hier nu nog van afwijken zou toch een beetje bizar zijn, vooral als je weet dat heel Vlaanderen snakt naar een bijkomende heropening”, aldus Weyts.",Nieuwe Nationale Veiligheidsraad op woensdag 3 juni,nl
8852,"Met de dreamdates loopt Temptation Island stilletjes aan op z’n einde. Twee mannelijke helften van de koppels ging alvast de mist in, maar welke koppels het laatste kampvuur zullen overleven, ontdekken we pas volgende week. De dreamdates beloofden alvast veel goeds: Zach lag te huilen over zijn -nog steeds koude en kille- Simone. “Ik wil gewoon altijd bij haar zijn,” huilt de piloot van Fuckboy Airlines.\n\nOok bij Arda verliep de date niet altijd even soepel. Aan de vooravond van de ultieme confrontatie ligt de Hasselaar wakker van de zenuwen. Hij hoopt dat hij kan duidelijk maken aan Elke dat hij nog steeds van haar houdt en dat hij een fout heeft begaan. Dat hij op dat moment naast het ‘foutje’ ligt, lijkt hem te ontgaan.\n\nVideo: VIJF\n\nIets verderop in Thailand heeft ook Elke haar twijfels over het terugzien van haar vriend. Zal ze hem zijn misstap met Eline vergeven? Gelukkig is er het luisterend oor van Mathieu om haar twijfels te uiten: “Ik zie Arda nog supergraag.”\n\nVideo: VIJF\n\nMaar ook de andere koppels zijn niet helemaal veilig voor het Temptation-spel. Terwijl Roshina niet kan wachten om Karim terug te zien en al zichzelf al in een bruidsjurk ziet rondlopen, twijfelt Karim of hij haar kan vergeven voor de beelden die hij van haar te zien kreeg.","Zo verliepen de dreamdates in Temptation Island: tranen, twi...",nl
8853,"De afgelopen twee maanden bracht de Spaanse Ismael Fernández eenzaam in lockdown door, gescheiden van zijn familie. Maar Ismael miste niet alleen zijn familie op het platteland, maar ook zijn geliefde ezel Baldomera. En het is duidelijk dat Baldo hem ook miste.\n\nIn normale omstandigheden bezocht Fernández zijn ezeltje minstens één keer per week. Dan wandelden ze samen door de heuvels of lagen ze te chillen in een wei. Maar de strenge quarantaine die de Spaans regering uitriep, strooide roet in het eten. Tot eerder deze week de quarantaine opgeheven werd en Fernández terug naar Baldo kon.\n\n“De meeste mensen wilden op café of restaurant maar ik wou enkel maar mijn ezeltje terug zien. Ik miste haar ongelofelijk hard,” zegt Ismael “Het eerste wat ik deed was haar opzoeken.” Vanaf het moment dat hij haar roept, komt de ezel aangelopen. Fernández hield het niet droog, maar ook Baldo toonde heel wat emotie: “Zo’n geluid heb ik nog nooit gehoord van haar. Ze huilde samen met mij van geluk.”\n\nSinds hij zijn geliefde dier terug zag, wijkt Ismael amper van haar zijde. “Ik denk dat mijn broer wel wat jaloers is, maar ja, ze ziet mij gewoon liever.”\n\nbekijk ook\n\nHond huilt onophoudelijk wanneer hij facetimet met baasje dat in quarantaine leeft\n\nHond wordt na 50 dagen lockdown herenigd met liefje van baasje en gaat door het dolle heen",Ezeltje ‘huilt’ van geluk wanneer het zijn baasje terugziet,nl
8854,"Bayern München heeft de aankoopoptie op Philippe Coutinho niet gelicht. De Braziliaanse middenvelder wordt sinds augustus gehuurd van FC Barcelona en voor 120 miljoen euro kon de Duitse kampioen hem definitief overnemen. “Maar we hebben de optie niet gelicht en de deadline daarvoor is inmiddels ook verstreken”, bevestigde voorzitter Karl-Heinz Rummenigge aan Der Spiegel.\n\n“We zullen intern de samenstelling van ons team voor volgend seizoen bespreken en bekijken of Coutinho daar al dan niet nog een plaats in heeft.”\n\nDe 27-jarige Coutinho maakte furore bij Inter Milaan en vooral Liverpool, maar in München kon hij, net als bij Barcelona, nog niet overtuigen. Voor de uitbraak van het coronavirus kwam hij in 23 van 25 competitiematchen in actie, maar slechts vijftien keer startte hij ook in de basis. Met acht doelpunten en zes assists kan hij weliswaar een aardig rapport voorleggen, maar toch één onder de verwachtingen. Zijn stempel op het spel van Bayern drukken, lukte hem nog niet. In april onderging Coutinho een enkeloperatie en daardoor is hij momenteel nog buiten strijd.\n\nDat de optie niet gelicht werd, heeft ook te maken met de gevolgen van de coronapandemie. De verwachting is dat de transferprijzen drastisch zullen zakken en ook Bayern anticipeert daarop. “120 miljoen euro betalen voor een speler, is nu echt geen optie meer”, verklaarde Rummenigge.",Bayern München licht aankoopoptie Coutinho niet: “120 miljoe...,nl
8855,"Dodi Lukebakio en Dedryck Boyata hebben met Hertha BSC stadsgenoot Union Berlijn eenvoudig over de knie gelegd. Dankzij een sterke tweede helft en een doelpunt van beide landgenoten kon Die Alte Dame juichen in een leeg Olympiastadion. Het werd 4-0 voor Hertha.\n\nWat normaal een sfeervolle stadsderby moest zijn, werd nu een kille ontmoeting met lege tribunes tussen Hertha en Union Berlijn. Nauwelijks een puntje scheidden de twee Berlijns ploegen van elkaar voor de aftrap. Voor de pauze leken de ploegen in de hoofdstad dit evenwicht ook te bestendigen: er vielen geen doelpunten in het duel der middenmotors, al kon Lukebakio wel al eens dreigen. De 22-jarige aanvaller kon alleen op doelman Gikiewicz af, maar hij werd gestuit.\n\nIn de tweede helft was Union er na twee snelle doelpunten aan voor de moeite. Ibisevic opende de score met het hoofd en nauwelijks een minuut later maakte Lukebakio zijn misser uit de eerste helft goed. Op aangeven van diezelfde Ibisevic omspeelde hij dit keer wel de doelman en legde de 2-0 eenvoudig binnen. Lukebakio komt zo op 6 doelpunten dit seizoen in de Bundesliga.\n\nGOAL | Lukebakio verdubbelt de score snel voor Hertha Berlin! 👌\n\n\n\n2️⃣-0️⃣ #BSCFCU 🇩🇪 pic.twitter.com/LtfQaEfe0P — Eleven Sports (NL) (@ElevenSportsBEn) May 22, 2020\n\nBoyata opnieuw in de schijnwerpers\n\nTien minuten voor tijd bezegelde Boyata het lot van de ‘bezoekers’ helemaal, nadat Cunha op het uur voor de 3-0 had gezorgd. Op een hoekschop legde de verdediger de 4-0 eindstand vast.Boyata eist zo voor de tweede week op rij een hoofdrol op. Vorige zaterdag was hij nog kop van jut na de knappe zege van zijn ploeg bij Hoffenheim omdat hij ploegmaat Marko Grujic schijnbaar op de wang kuste. Het leek op een overtreding van de gedragscode die gründlich wordt nageleefd in de Bundesliga, maar Boyata kon zijn vel de dag nadien redden. Hij wou zijn ploegmaat immers “enkel aanwijzingen geven, het was geen doelpuntenviering.” Deze vrijdagavond mocht hij wél juichen.\n\nGOAL | Boyata scoort met een mooie kopbal! 💪\n\n\n\n4️⃣-0️⃣ #BSCFCU 🇩🇪 pic.twitter.com/w4HDqqNzsr — Eleven Sports (NL) (@ElevenSportsBEn) May 22, 2020\n\nMorgen ontvangt Koen Casteels met Wolfsburg Borussia Dortmund. Bij de Borussen rekenen ze op Thorgan Hazard, die vorige week goed was voor een doelpunt en een assist in de derby tegen Schalke 04. Voor Axel Witsel komt de wedstrijd nog te vroeg: de middenvelder is nog steeds out met een spierblessure.\n\nLukebakio omspeelt Gikiewicz en scoort de 2-0 Foto: REUTERS\n\nBoyata kopt de 4-0 binnen Foto: EPA-EFE","Na de ‘kus’, nu een doelpunt voor Boyata. Ook Lukebakio scoo...",nl
8856,"Royale Union Saint-Gilloise heeft een einde gemaakt aan de samenwerking met trainer Thomas Christiansen. Hij was één jaar actief bij de Brusselse club uit 1B.\n\nDe 47-jarige Christiansen begon zijn trainerscarrière in Cyprus bij AEK Larnaca en APOEL Nicosia, waarmee hij kampioen werd. Nadien was hij acht maanden aan de slag bij de Engelse tweedeklasser Leeds United. In de zomer van 2019 kwam Christiansen, die de Deense en de Spaanse nationaliteit heeft, bij Union terecht.\n\n“We wensen hem het beste in zijn verdere carrière”, klinkt het op de clubwebsite.",Union beëindigt samenwerking met coach Thomas Christiansen,nl
8857,"Voor de beelden van de week moet u in Bilbao zijn. Eergisteren nam Aritz Aduriz (39) met pijn in het hart afscheid van het profvoetbal, door een heupblessure zag hij zich genoodzaakt te stoppen. De Spanjaard was tevreden met een bescheiden afzwaaimoment, maar kreeg van zijn club Athletic Bilbao een indrukwekkend eerbetoon, waarbij hij zijn tranen amper kon bedwingen.\n\nHij stond klaar in de catacomben van San Mames, zonder te beseffen wat hem te wachten stond. Toen hij dan samen met zijn vrouw en kinderen het stadion van Bilbao binnentrad, stond een erehaag klaar van clubmedewerkers. Ook zijn ploeggenoten, de technische staf, de voorzitter en directie van de club en leden van zijn familie waren aanwezig op het pakkende moment.\n\nEven later gaf Aduriz ook een speech vanop de plek waar hij zijn laatste (en mooiste?) doelpunt ooit als prof scoorde: zijn omhaal tegen FC Barcelona.\n\nFoto: EPA-EFE\n\nFoto: Athletic Bilbao\n\nFoto: Athletic Bilbao\n\n“Athletic redt zich wel”\n\n“Ik had graag met wat minder bombarie afscheid genomen’, zei Aduriz op de clubwebsite. “Ik vroeg om iets simpels, dit had ik niet verwacht. Wat ik de afgelopen dagen allemaal aan berichten heb gekregen, is fantastisch.”\n\nHij wenst zijn club nog het allerbeste toe. Al blijft het doodzonde dat Aduriz niet meer kan meespelen in de uitgestelde Baskische bekerfinale tegen Real Sociedad. “Athletic redt zich wel. Het lastigste is dat ik het seizoen niet kan afmaken en de bekerfinale niet kan meemaken. Dat ik niet meer met dit team kan samenspelen. Ik wil iedereen bedanken voor deze mooie reis.”\n\nLEES OOK. Aritz Aduriz scoorde een van de mooiste goals ooit in Spanje, maar moet nu stoppen zonder gepland hoogtepunt: “Het lukt niet meer”\n\nFoto: EPA-EFE","Mooie beelden: cultspits Aduriz vraagt intiem afscheid, maar...",nl
8858,"Utah Jazz neemt op 78-jarige afscheid van gewezen coach Jerry Sloan. De Amerikaan stond 23 seizoenen lang aan de zijlijn van het court bij de club uit de NBA. Sloan overleed aan de gevolgen van Parkinson.\n\n“Jerry Sloan zal altijd in één adem genoemd worden met Utah Jazz. Hij zal altijd een deel zijn van de club en betuigen alle steun aan familie, vrienden en fans. We zijn heel dankbaar voor wat we hier samen bereikt hebben”, zegt de NBA-club op Twitter.\n\nSloan leidde Utah 20 keer in 23 seizoen naar de play-offs en haalde ook twee keer de finale, in 1996-1997 en in het seizoen daarop. Twee keer bleken de Chicago Bulls (met Michael Jordan) hierin te sterk. Hij slaagde er als eerste coach ooit in om met hetzelfde team duizend wedstrijden te winnen. Sloan was zelf ook een begenadigd basketbalspeler en schopte het twee keer tot het NBA All Star-team.",Legendarische Utah-coach Jerry Sloan is overleden,nl
8859,"Lyon, Amiens en Toulouse hebben bij het Franse gerecht nul op het rekest gekregen. Dat deelde de Franse voetballiga vrijdagavond mee. De drie clubs hadden een kort geding aangespannen tegen de beslissing van de liga om de competitie stop te zetten en het klassement na 28 speeldagen als finaal te beschouwen.","Slecht nieuws voor Jason Denayer en co: Lyon, Amiens en Toul...",nl
8860,"Liverpool-voorzitter Tom Werner ziet voetbalfans voorlopig niet terugkeren in de stadions. “Ik denk dat het moment dat we weer naast elkaar op Anfield kunnen zitten nog heel ver weg is”, verklaarde de Amerikaan vrijdag.\n\n“We hebben door de uitbraak van het virus met een verschrikkelijke situatie te maken”, zegt Werner. “Voorzichtigheid is geboden. Publiek bij grote sportevenementen is een hele grote stap, waarvan op dit moment de consequenties niet goed te overzien zijn.”\n\nDe clubs uit de Premier League hebben inmiddels, onder beperkende voorwaarden, in kleine groepen de training hervat. Mogelijk worden er in juni wedstrijden gespeeld, vanzelfsprekend nog zonder fans. “De voorzorgsmaatregelen die worden getroffen zijn enorm. Sommige mensen zeggen dat in deze situatie het stadion veiliger is dan de supermarkt. Maar 100 procent zekerheid is er uiteraard nooit.”\n\nDe club van Rode Duivel Divock Origi is de ongenaakbare koploper in de Premier League en heeft nog slechts twee overwinningen nodig voor een eerste titel in dertig jaar.",Voorzitter Liverpool ongerust: “Fans op Anfield? Nog heel ve...,nl
8861,"Ondanks één positieve coronatest bij Slavia Praag, wordt er dit weekend opnieuw gevoetbald in Tsjechië Foto: Photo News\n\nDe Tsjechische voetbalcompetitie kan zoals gepland zaterdag weer van start gaan. De Tsjechische regering zette daarvoor vrijdag het licht op groen, nadat alle spelers, stafleden en officials op het coronavirus getest werden. In Slovakije wil men op 13 juni opnieuw voetballen, terwijl het in Mexico afgelopen is met de competitie.\n\nDe tests leverden twee positieve resultaten op: één bij FK Mlada Boleslav en één bij titelverdediger SK Slavia Praag.De wedstrijden vinden plaats zonder publiek en er gelden strikte hygiënevoorschriften.\n\nDe hoogste Slovaakse voetbalcompetitie wil het seizoen dan weer op zaterdag 13 juni hervatten. De regering van het land moet de plannen van de nationale bond wel nog goedkeuren.\n\nHet voetbal in Slovakije werd begin maart stilgelegd, net na afloop van de reguliere competitie. Slovan Bratislava beëindigde die op de eerste plaats, met een voorsprong van tien punten op het failliet verklaarde Zilina, dat het seizoen wel mag afmaken. DAC Dunajska Streda, de nieuwe club van ex-Cercle Brugge-trainer Bernd Storck, werd op zeventien punten derde. De top zes speelt de play-offs.\n\nMexicaanse voetbalcompetitie zal niet hervatten\n\nDe Mexicaanse voetballiga heeft vrijdag beslist om het seizoen definitief stop te zetten. Zowel bij de mannen als bij de vrouwen is er geen kampioen. Vorige maand werd al beslist dat er ook geen degradaties en promoties zouden zijn","Tsjechische voetbalcompetitie start dit weekend, Slovakije w...",nl
8862,"Op Twitter zijn er beelden opgedoken van een bestuurder die met hoge snelheid over een Britse snelweg scheurt. Hij begint met een normale 98 kilometer per uur, maar versnelt in luttele seconden naar meer dan 320 kilometer per uur. Hij vliegt over de snelweg met één had op het stuur, terwijl hij zichzelf filmt. Op sociale media kwam veel kritiek, waardoor de video ook in handen kwam van de politie. Die is nu een onderzoek gestart.\n\nDe snelheidsmaniak is niet herkenbaar in beeld, maar momenteel heeft de Britse politie de zone al kunnen verkleinen naar het graafschap Sussex. Hij maakt er een serieuze snelheidsovertreding: maar liefst drie keer meer dan de toegestane 112 km/u.\n\nOp social media kreeg de bestuurder heel wat kritiek: ‘krankzinnig’ en ‘suïcidaal en asociaal’ gedrag, viel er te horen.\n\nbekijk ook\n\nBestuurder profiteert van lockdown om met 350 km/u over lege snelweg te scheuren\n\nOngezien: politie neemt auto met ‘draaiende nummerplaten’ in beslag\n\nAutobestuurder rijdt doe-het-zelfzaak binnen: schade is aanzienlijk","Man vliegt met 320 km/u over snelweg, politie onderzoekt bee...",nl
8863,Aan de KU Leuven zijn de eerste examens afgelegd waarbij de strenge coronamaatregelen moesten gevolgd worden. Volgens rector Luc Sels verliep dat zonder grote problemen.\n\nDe afgelopen week werd aan de KU Leuven in het laatste jaar geneeskunde een eerste reeks vooruitgeschoven examens afgenomen volgens de coronamaatregelen die de Leuvense alma mater heeft uitgewerkt. “We ...,Rector KU Leuven: “Eerste test met examens verloopt uitsteke...,nl
8864,"Er komt een nieuwe vergadering van de Nationale Veiligheidsraad op woensdag 3 juni. Dat meldt premier Sophie Wilmès na het akkoord over de kinder- en jeugdkampen voor de zomer.\n\nLIVE. Volg hier alle ontwikkelingen over het coronavirus\n\nOp de volgende vergadering van de Nationale Veiligheidsraad zal gekeken worden naar de volgende stap (fase 3) in de versoepeling van de lockdownmaatregelen. Daarbij zullen specifiek de culturele sector, de sport en de horeca centraal staan, meldt het kabinet-Wilmès.\n\n“Maar er zal ook bekeken worden wanneer en in hoeverre het mogelijk is om meer sociale contacten toe te laten, religieuze ceremonies opnieuw te laten plaatsvinden en evenementen van verschillende grootte deze zomer te laten doorgaan”, klinkt het.\n\nDe timing van de vergadering, woensdag 3 juni, komt pas nà de verdere heropening van de scholen die Vlaanderen voorstelt. Vlaanderen wil namelijk vanaf 2 juni al de scholen breder heropenen. Vlaams minister van Onderwijs Ben Weyts (N-VA) gaat er ook van uit dat de Veiligheidsraad dat advies “zo snel mogelijk” goedkeurt. “Het gebeurt niet altijd dat een volledige sector een onderbouwd voorstel op tafel legt dat dan ook nog is afgedekt door de experts van de GEES. Hier nu nog van afwijken zou toch een beetje bizar zijn, vooral als je weet dat heel Vlaanderen snakt naar een bijkomende heropening”, aldus Weyts.",Nieuwe Nationale Veiligheidsraad op woensdag 3 juni,nl
8865,Heusden-Zolder -\n\nEen 27-jarige vrouw uit Heusden-Zolder is vrijdagavond zwaargewond geraakt bij een ongeval op de Vogelsancklaan in Zolder. Ter hoogte van de brug over de E314 botste een bestelwagen eerst tegen een geparkeerde oplegger waarna een achterligger de bestelwagen raakte. De weg was een tijdlang afgesloten voor alle verkeer.,Zware crash op brug over autosnelweg in Zolder: een persoon ... (Heusden-Zolder),nl
8866,"Diest -\n\nVrijdag zijn twee appartementsbewoners uit het centrum van Diest voorgeleid bij de onderzoeksrechter in Leuven op verdenking van handel in drugs. Eén persoon is onder aanhoudingsmandaat geplaatst, meldde het parket vrijdagavond.",Cannabis verstopt in dakgoot,nl
8867,"Zuid-Amerika is “een nieuw epicentrum” van de pandemie van het coronavirus, met een alarmerende toestand in Brazilië, zo heeft de Wereldgezondheidsorganisatie (WHO) vrijdag gezegd.\n\n“Zuid-Amerika is een nieuw epicentrum van de ziekte geworden. We zien het aantal gevallen in veel Zuid-Amerikaanse landen stijgen. De ongerustheid betreft veel van deze landen, maar het zwaarst getroffen is in dit stadium duidelijk Brazilië”, zei de verantwoordelijke voor noodsituaties bij de WHO, Michael Ryan, op een virtuele conferentie vanuit Genève.\n\nBrazilië telt volgens de WHO bijna 300.000 gevallen en 19.000 doden op 210 miljoen inwoners, waarmee het op de derde plaats van de wereld komt wat het aantal gevallen betreft, na de Verenigde Staten en Rusland.\n\nDe drempel van 20.000 doden is al overschreden volgens een telling van het Franse persbureau AFP.\n\nEen collectief van Braziliaanse vorsers stelt dat de officiële cijfers vijftien keer lager liggen dan de realiteit en dat het land meer dan 3,6 miljoen besmette mensen heeft.",WHO: Zuid-Amerika nieuw epicentrum van pandemie,nl
8868,"Het Amerikaanse ruimtevaartagentschap NASA heeft vrijdag gemeld dat het groen licht gegeven heeft voor de lancering komende woensdag van een raket van SpaceX met twee Amerikaanse astronauten aan boord, de eerste Amerikaanse bemande vlucht sinds 2011. “De missie SpaceX Crew Dragon van NASA geeft groen licht voor lancering”, twitterde het ruimtevaartagentschap.\n\nDe topmedewerkers van NASA en van het bedrijf van Elon Musk waren sinds donderdag op het Kennedy Space Center in Florida bijeen om na te gaan of alles klaar en veilig was voor de missie. Robert Behnken ...",NASA geeft groen licht voor eerste bemande vlucht van SpaceX...,nl
8869,"Sint-Truiden - Bij Sint-Vincentius die in Sint-Truiden die instaan voor voedselbedeling is de vraag met ruim 30 procent gestegen sinds het coronavirus is toegeslagen. Volgens Philip Pirard, voorzitter van Sint-Vincentius is de vraag van voedselbeding sterk gestegen.\n\n“Tussen de aanvraag bij het OCMW en de goedkeuring van het dossier verlopen al snel een paar weken. Wij verwachten dan ook de komende weken nog een toename van klanten. Vandaag verdelen wij om de drie weken een voedselpakket dat wij bij onze klanten aan huis afleveren. Wij geloven wel dat er heel wat gezinnen op het randje zitten en die zich binnen korte tijd zullen aanmelden,” volgens Pirard. Bij elke bedeling worden er per keer voedselpakketten bij 215 kansarme gezinnen afgeleverd. Vrijdag werd nog 500 kg aardappelen geschonken door het Groenten en fruitbedrijf Vlekken uit Sint-Truiden.\n\nEenzelfde geluid bij Team Hope in Sint-Truiden. Deze Christelijk georiënteerde vzw organiseert een voedselbank en bestaat uit puur vrijwilligerswerk, die na hun dagtaak, hun vrije tijd aan besteden. Daardoor kunnen de ingezamelde middelen volledig besteed worden aan het goede doel. Om de 3 weken doen ook zij een voedselbedeling voor kansarmen gezinnen. “Ook bij ons is er een aanzienlijke stijging voor verhoogde aanvraag voor voedselhulp. Vandaag schuiven een 300-tal gezinnen aan. Wij ervaren duidelijk een stijging van personen in nood. Het coronavirus heeft duidelijk sporen achtergelaten in kansarme gezinnen. Wat de toekomst betreft is vandaag nog niet duidelijk, maar rooskleurig ziet het er niet naar uit,” zegt voorzitter Jean Paul Mathijs.\n\n“Ook bij het OCMW van Sint-Truiden is de vraag naar voedselhulp gestegen maar er is ook meer vraag voor hulp in het algemeen. Wij hebben een tandje bijgestoken want de nood aan hulpverlening is groot,” zegt voorzitter Pascal Monette. “De gevolgen van het coronavirus zijn daar uiteraard niet vreemd. Wij zien vooral een verhoging van personen die opnieuw hun plaats in de maatschappij hadden opgenomen maar die nu door het verlies van hun jobs en flexijobs terug in de problemen komen. Het zijn zij die zich vooral zorgen maken voor de toekomst. Ook de sterk gestegen vraag naar voedselpakketten is daar niet vreemd aan,” besluit Monette.","Drukke dagen bij de voedselbanken, dagelijks schuiven nieuwe... (Sint-Truiden)",nl
8870,"Hasselt - Kleuterscholen en basisscholen kunnen vanaf 2 juni de lessen hervatten, net als het 2de en 4de jaar van het secundair onderwijs. Dat heeft het onderwijsveld afgesproken met minister Ben Weyts (N-VA). Carlo Gysens, de directeur van de GO! Next-scholengroep in Hasselt, heeft toch enkele bezorgdheden.\n\n“Voor de kinderen is dit een meerwaarde, zij hunkeren om terug naar school te kunnen en hun vriendjes terug te zien. Maar bij de haalbaarheid stel ik me toch vragen.”\n\nOPROEP. Bent u radeloos als directie om op 2 juni de schoolpoorten helemaal open te zetten? Laat het ons hier weten, en vergeet uw naam, telefoonnummer en school niet te vermelden.\n\nLEES OOK. Alle kinderen dit jaar nog minstens één dag naar school",OPROEP. Hasseltse directeur stelt zich vragen bij verdere op... (Hasselt),nl
8871,"Hasselt -\n\nTerwijl Limburgse landbouwers al sinds donderdag geen water meer uit kwetsbare rivieren mogen oppompen, staat een verbod op recreatief drinkwatergebruik nog niet op de agenda. “Maar vandaag een opzetbaar zwembad vullen is écht geen goed idee”, waarschuwt De Watergroep.","De kraan blijft open voor uw zwembadje, maar hoelang nog?",nl
8872,Er komt voorlopig niets in huis van de strijd tegen roetfilterfraude. Vlaams minister van Mobiliteit Lydia Peeters (Open Vld) gaat geen verdere meetapparaten aanschaffen die defecte of verwijderde roetfilters moeten opsporen.,Waarom Vlaanderen de strijd tegen fraude met roetfilters opg...,nl
8873,"Stabroek -\n\nHet ziet ernaar uit dat het lot van katje Lee in handen gaat liggen van zijn herkomstland Peru. De verdediging van studente Selena Ali onderzoekt de mogelijkheid om de kat terug te laten vliegen. Het FAVV sluit die mogelijkheid als laatste alternatief voor euthanasie niet uit, maar zegt dat Peru akkoord moet gaan.",Nieuwe hoop voor katje Lee: repatriëring naar Peru?,nl
8874,"Zaterdagavond komt na een maand vasten voor de Belgische moslims een einde aan de meest uitzonderlijke ramadan ooit. De beslissing werd vrijdagavond genomen door de Raad van Theologen.\n\nDe Raad van Theologen kwam via een videoconferentie samen en besliste dat het feest na de ramadan, Eid-al-Fitr, in Vlaanderen gekend als het Suikerfeest, zondag plaatsvindt. Het Executief van de Moslims ...",Moslims vieren zondag Suikerfeest,nl
8875,Tessenderlo / Ham -\n\nVrijdagavond rond 23 uur kregen de buurten Hulst in Tessenderlo en Genebos in Ham af te rekenen met een stroomonderbreking. Tientallen huizen vielen zonder stroom.,Stroomonderbreking in Tessenderlo en Ham,nl
8876,"Stabroek -\n\nHet ziet ernaar uit dat het lot van katje Lee in handen gaat liggen van zijn herkomstland Peru. Nu de coronamaatregelen versoepelen, onderzoekt de verdediging van studente Selena Ali de mogelijkheid om de kat terug te laten vliegen. Het FAVV sluit die mogelijkheid als laatste alternatief voor euthanasie niet uit, maar zegt dat Peru akkoord moet gaan.",Nieuwe hoop voor katje Lee: repatriëring naar Peru?,nl
8877,Met een overtuigende score van 61% is Kamerfractieleider Egbert Lachaert (42) verkozen tot nieuwe voorzitter van Open Vld. “Ik ga een vernieuwingsoperatie inzetten waarvan een nieuwe partijnaam het sluitstuk moet vormen.”,Egbert Lachaert nieuwe voorzitter Open Vld: “Liberale partij...,nl
8878,"Mol - “Laat je technische, creatieve brein maar eens werken”, zei de praktijkleerkracht tegen de leerlingen van het derde jaar houtbewerking op het Technisch Instituut Sint-Paulus in Mol. In het instructiefilmpje vroeg hij de jongens en meisjes om een eigen lanceerplatform te ontwikkelen. De ‘gepimpte’ katapult mocht indrukwekkend groot of ingenieus klein zijn.\n\nDe leerlingen gingen tijdens de lockdown aan de slag met materiaal dat ze thuis bij elkaar sprokkelden. Ze mochten zelf kiezen wat ze afschoten: een suikerklontje, tennisbal, overjaars paasei of een ander projectiel. Af te leiden uit het gemonteerde filmpje, kan je het project als ‘geslaagd’ worden omschreven. Jammer, dat we met de wapens het coronavirus niet kunnen verslaan.",Van katapult tot lanceerplatform: leerlingen laten technisc... (Mol),nl
8879,Mechelen -\n\nDe politie is donderdag in de vooravond binnengevallen in een oude loods in de Vooruitgangstraat in Mechelen. Daar werd een vrij grote cannabisplantage aangetroffen. Volgens het parket is er sprake van ongeveer zeshonderd plantjes. Een 28-jarige Nederlander is door de onderzoeksrechter aangehouden.,Politie treft 600 cannabisplantjes aan in oude wasserij: “Di... (Mechelen),nl
8880,"Brasschaat - Het bekende pand van Patrick Van Noten in het centrum van Brasschaat staat al twee jaar te wachten op afbraak, nadat een brand de bekende kledingwinkel twee jaar geleden in de as legde.\n\nLEES OOK. Eigenaar hangt opvallend spandoek aan gevel uitgebrande winkel op Bredabaan\n\nVan Noten wil er een appartementsgebouw laten optrekken maar botst hierover met het gemeentebestuur. “Volgens het gemeentebestuur mag er van op het terras geen uitzicht bij de buren zijn. Maar als er een ondoorzichtige scheidingswand wordt voorzien, dan is er toch geen probleem. Ik trek hiermee nu naar Vlaams minister-president Jan Jambon en minister van justitie Koen Geens”, zegt Van Noten.",Eigenaar afgebrande kledingzaak botst met gemeente over bouw... (Brasschaat),nl
8881,"Antwerpen / Geel -\n\nScholen in onze provincie reageren verheugd op het nieuws dat ze opnieuw volledig open mogen. Al zal het opnieuw puzzelen worden, zo klinkt het.","Scholen zeer blij met heropening, maar vrezen nog heel wat p... (Binnenland)",nl
8882,"Dominique Persoone heeft zijn nieuwe praline op een zeer geestige manier gepresenteerd. Verkleed als president Donald Trump prijst hij zijn nieuwe ‘javel’-praline aan als alternatief voor het drinken van bleekwater. Eerder had Trump geopperd om Covid-19-patiënten te injecteren met bleekwater.\n\nPersoone: “Een beetje humor in deze depri-tijden mag wel, hé. En geen paniek: ze proeven niet echt naar javel. Toen Trump zijn onzin uitkraamde, kreeg ik het idee voor een ‘ontsmettende’ praline. Mijn vrouw is herborist en heeft me een lijstje van planten en natuurlijke ingrediënten bezorgd die een ontsmettende werking hebben.”\n\nConcreet heeft Persoone gekozen voor een praline van melkchocolade met de beeltenis van Trump, gevuld met een ganache van goudsbloem, duindoornbes en honing. “Goudsbloem is lichtjes bitter. Mensen maken daar thee van, je vindt dat vaak in biowinkels. De duindoornbes is een mooi zuurtje en de zoete honing brengt alles bij elkaar.” Eens het recept op punt stond is Persoone naar een verkleedwinkel gegaan om een Trumpiaanse outfit. “Die oranje schmink is een vuiligheid! Ik krijg het er maar moeilijk af. Ik denk dat ik nog enkele dagen oranje ga uitslaan.”",Dominique Persoone lanceert ‘javel’-praline verkleed als Tru...,nl
8883,"Zuid-Amerika is “een nieuw epicentrum” van de pandemie van het coronavirus, met een alarmerende toestand in Brazilië, zo heeft de Wereldgezondheidsorganisatie (WHO) vrijdag gezegd.\n\n“Zuid-Amerika is een nieuw epicentrum van de ziekte geworden. We zien het aantal gevallen in veel Zuid-Amerikaanse landen stijgen. De ongerustheid betreft veel van deze landen, maar het zwaarst getroffen is in dit stadium duidelijk Brazilië”, zei de verantwoordelijke voor noodsituaties bij de WHO, Michael Ryan, op een virtuele conferentie vanuit Genève.\n\nBrazilië telt volgens de WHO bijna 300.000 gevallen en 19.000 doden op 210 miljoen inwoners, waarmee het op de derde plaats van de wereld komt wat het aantal gevallen betreft, na de Verenigde Staten en Rusland.\n\nDe drempel van 20.000 doden is al overschreden volgens een telling van het Franse persbureau AFP.\n\nEen collectief van Braziliaanse vorsers stelt dat de officiële cijfers vijftien keer lager liggen dan de realiteit en dat het land meer dan 3,6 miljoen besmette mensen heeft.",WHO: Zuid-Amerika nieuw epicentrum van pandemie,nl
8884,"Antwerpen -\n\nAntwerpenaar Matthias Mertens werkt al maanden als vrijwilliger in het vluchtelingenkamp op Chios, een eiland voor de kust van Turkije. Dat er nog geen Covid-19 is uitgebroken in het kamp is een klein mirakel, maar het werk wordt nu nog moeilijker. “We mogen snel terug lesgeven, maar moeten de kinderen op afstand van elkaar houden, maar daarna leven ze gewoon weer in tenten dichtbij elkaar”, klinkt het bij Matthias. De vrijwilligers vragen nu hulp van Europese steden, waaronder de stad Antwerpen.",Antwerpse vrijwilliger in Grieks vluchtelingenkamp vraagt hulp van stad Antwerpen: “Mirakel dat corona hier nog niet is uitgebroken”,nl
8885,"Er komt een nieuwe vergadering van de Nationale Veiligheidsraad op woensdag 3 juni. Dat meldt premier Sophie Wilmès na het akkoord over de kinder- en jeugdkampen voor de zomer.\n\nOp de volgende vergadering van de Nationale Veiligheidsraad zal gekeken worden naar de volgende stap (fase 3) in de versoepeling van de lockdownmaatregelen. Daarbij zullen specifiek de culturele sector, de sport en de horeca centraal staan, meldt het kabinet-Wilmès.\n\n“Maar er zal ook bekeken worden wanneer en in hoeverre het mogelijk is om meer sociale contacten toe te laten, religieuze ceremonies opnieuw te laten plaatsvinden en evenementen van verschillende grootte deze zomer te laten doorgaan”, klinkt het.\n\nDe timing van de vergadering, woensdag 3 juni, komt pas nà de verdere heropening van de scholen die Vlaanderen voorstelt. Vlaanderen wil namelijk vanaf 2 juni al de scholen breder heropenen. Vlaams minister van Onderwijs Ben Weyts (N-VA) gaat er ook van uit dat de Veiligheidsraad dat advies “zo snel mogelijk” goedkeurt. “Het gebeurt niet altijd dat een volledige sector een onderbouwd voorstel op tafel legt dat dan ook nog is afgedekt door de experts van de GEES. Hier nu nog van afwijken zou toch een beetje bizar zijn, vooral als je weet dat heel Vlaanderen snakt naar een bijkomende heropening”, aldus Weyts.",Nieuwe Nationale Veiligheidsraad op woensdag 3 juni,nl
8886,"Boechout - De raadkamer in Antwerpen heeft vrijdag de aanhouding bevestigd van een 21-jarige man uit Mortsel die verdacht wordt van een poging tot moord in Boechout eerder deze week. Dat werd vernomen bij het parket. Het 21-jarige slachtoffer werd neergestoken aan zijn woning en verkeerde een tijd in levensgevaar.\n\nLEES OOK: Ruzie tussen liefdesrivalen loopt uit de hand: man zwaargewond na steekpartij\n\nDe verdachte belde maandag rond 21.30 uur met een 21-jarige vriend aan bij het slachtoffer aan de Smalleweg in Boechout. Toen die in de deuropening verscheen, werd hij meteen twee keer met een mes gestoken. De twee twintigers vluchtten daarna weg.\n\nHet slachtoffer liep levensbedreigende verwondingen op en werd met spoed geopereerd in het UZA in Edegem. Het levensgevaar was daarna geweken, maar zijn toestand bleef zeer ernstig. De lokale politie kon niet veel later twee verdachten aan een tramterminus arresteren. Een van hen was de vermoedelijke dader. Hij werd voorgeleid voor de onderzoeksrechter en aangehouden op verdenking van poging tot moord. Het motief voor de steekpartij zou in de relationele sfeer te situeren zijn.",Verdachte van moordpoging Boechout blijft in de cel,nl
8887,"Vlaams-Brabants gouverneur Lodewijk De Witte heeft een verbod uitgevaardigd op niet-essentieel gebruik van leidingwater in de 42 gemeenten van de provincie die bediend worden door De Watergroep. Als gevolg van het hoge waterverbruik en knelpunten in de bevoorrading zijn er de afgelopen dagen in het gebied Mid-Oost van de watermaatschappij problemen ontstaan op vlak van watertoevoer.\n\nZo is het in dit gebied verboden om nog drinkwater te gebruiken voor niet-essentiële toepassingen zoals het wassen van voertuigen, het vullen van zwembaden, het reinigen van opritten en terrassen en het sproeien van tuinen, gazons of sportterreinen. Het gebied waar het verbod geldt omvat onder meer de steden Aarschot, Tienen, Leuven, Diest en Vilvoorde.\n\nDe Watergroep lanceerde woensdag al een oproep om in een vijftiental gemeenten zuinig om te springen met het leidingwater. Omwille van de bevoorradingsproblemen die zich donderdag in Overijse voordeden, vaardigde ook de burgemeester van deze gemeente vrijdagmiddag een dergelijk sproeiverbod uit.\n\nKathleen De Schepper van De Watergroep wijt de bevoorradingsproblemen in hoger gelegen gedeelten van onder meer Overijse, Tervuren en Hoeilaart niet alleen aan het extreem hoog waterverbruik van de afgelopen dagen, maar ook aan het feit dat het waterproductiecentrum van Huldenberg dat het waterreservoir van Meerbeek (Kortenberg) bevoorraadt eind vorig jaar wegens renovatiewerken buiten dienst werd gesteld. Door het inzetten van een ander waterproductiecentrum voor dit waterreservoir zouden de problemen normaliter maandag opgelost zijn.",Vlaams-Brabant verbiedt niet-essentieel gebruik leidingwater...,nl
8888,"Ex-wereldkampioene Sanne Cant met haar opvolgster Ceylin del Carmen Alvarado en Europees kampioene Yara Kastelijn samen op de weg? Het kan voortaan want de Roothoofts pakken uit met een nieuwe continentale vrouwenploeg waarin alle veldrijdsters die voor Alpecin-Fenix, IKO-Crelan of Team 777 worden ondergebracht. Een naam van de ploeg is er ook niet, maar “first things first”, zegt Philippe Roodhooft, “de ploeg kan de weg op, en dat was het allerbelangrijkste”.\n\nDaarmee anticiperen de broers Roodhooft met de wielerstructuur Ciclismo Mundial op de evolutie die ze verwachten bij het vrouwenwielrennen. “Er komen almaar betere veldrijdsters uit de wegploegen. Zie Marianne Vos. Zie Lucinda Brand bijvoorbeeld. Door een wegploeg op te starten willen we onze vrouwelijke crossers een gedegen voorbereiding bieden. Dan denken we aan wat eendagswedstrijd en enkele kleinere rittenkoersen.” Naar het voorbeeld van de mannelijke collega’s. “Ik denk dat we bij de vrouwen dezelfde evolutie zullen doormaken. “Tien jaar geleden was een veldrijder een gebuisde wegcoureur, vijf jaar geleden werden ze ineens au sérieux genomen en ondertussen wil elke wegploeg een crosser erbij.”\n\nNog geen merknaam\n\nMet welke merknaam de veldrijdsters straks op de weg rijden, is nog niet duidelijk. “Een sponsor hebben we nu nog niet, maar we vonden het belangrijk ondanks deze moeilijke tijden deze stap te zetten. We willen niet dat we op een dag moeten vaststellen dat een stap achterop liggen. Liever een stap vooruit.”\n\nDe ploegleider wordt de Nederlandse ex-veldrijder Camiel van den Bergh. “Waar we eraan beginnen, weten we nog niet. Op de Wereldbeker vrouwen na is het programma nog niet echt bekend. Laat ons hopen dat we in het najaar nog kunnen koersen en crossen.”\n\nSanne Cant: “Ik ben geen klimmer, maar korte en krachtige inspanningen moet ik aankunnen.” Foto: BELGA\n\nSanne Cant kijkt ernaar uit\n\nVan Sanne Cant is bekend dat ze ooit wel eens de Ronde van Vlaanderen zou willen rijden. Vorig jaar tijdens de BeNe Ladies Tour, waar ze voor de Belgische ploeg reed, drukte de drievoudige ex-wereldkampioene al de hoop uit om op een dag Mathieu van der Poel en Wout van Aert op de weg achterna te gaan. “Ik ben geen klimmer, maar korte en krachtige inspanningen moet ik aankunnen. Het is een van mijn dromen om de Ronde van Vlaanderen en meer te rijden. Ik hoop dat de gelegenheid zich ooit eens voordoet”, zei ze vorig jaar in juli. De kans zit er dus nu al in. Al behoort de Ronde van Vlaanderen tot de World Tour en moet de ploeg dan rekenen op een wild card.\n\n“Ik denk dat het de droom is van elke Vlaamse renster om tussen die hagen van toeschouwers op een dag de Ronde van Vlaanderen en Parijs-Roubaix te rijden. Het wordt dit keer wel vroeg dag, maar het is echt iets om misschien al volgend jaar naar uit te kijken”, vertelt ze. “Ik weet echt niet waar ik uitkom. Misschien ligt Parijs-Roubaix me wel beter. Ik denk wel dat deze wegploeg met mijn ‘concurrentes voor het veld’ iedereen qua niveau naar boven kan stuwen. Daar is het uiteindelijk ieder van ons om te doen.”\n\nMet Sanne Cant, Ceylin del Carmen Alvarado, Yara Kastelijn, Annemarie Worst, Anniek van Alphen, Karen Verhestraeten, Loes Sels, Manon Bakker, Jinse Peeters en Kiona Crabbé komt ploegmanager Philippe Roodhooft al tien meisjes voor zijn wegploeg die nu voor ofwel Alpecin-Fenix, Team 777 of Iko-Crelan rijden. “Daar kunnen eventueel wel nog andere crossers bijkomen, maar het is niet omdat ze op de weg samen rijden dat ze in het veld elkaars concurrente niet zijn”, besluit Roodhooft. “Hopelijk kunnen we op een dag de grote koersen ook rijden, ik denk dat er wel meerdere meisjes gebrand liggen op de Ronde van Vlaanderen of Parijs-Roubaix…”\n\nMet de oprichting van een wegploeg voor veldrijdsters hebben de broers Roodhooft een nieuwe stap zet. Met de weg, het mountainbiken en het veld zit Ciclismo Mundial niet enkel in drie verschillende wielerdisciplines, maar dit nu zowel bij de mannen als bij de vrouwen. Het gaat vooruit. Vorig jaar was het eerste seizoen dat Corendon-Circus (ondertussen vervangen door de sponsors Alpecin-Fenix) voor het eerst professioneel continentaal ging koersen. Nu is er de continentale wegploeg voor vrouwen.",Veldrijdster Sanne Cant rijdt binnenkort op de weg in nieuwe...,nl
8889,"Aan Franstalige zijde klinken harde woorden voor het advies van Vlaams Onderwijsminister Ben Weyts (N-VA). Volgens minister-president van de Franse Gemeenschap Pierre-Yves Jeholet (MR) heeft Weyts zich niet aan onderlinge afspraken gehouden.\n\nMinister Weyts: “Zou bizar zijn als Veiligheidsraad hier nog van afwijkt”\n\nPierre-Yves Jeholet (MR), minister president van de Franse Gemeenschap is not amused met het advies dat Vlaams minister van Onderwijs Ben Weyts vandaag gegeven heeft. Volgens dat advies kunnen kleuter- en lagere scholen volgende maand weer volledig openen. Aan Franstalige zijde zijn ze niet gediend met die demarche. “Het stoort me een beetje dat men de Nationale Veiligheidsraad voor een voldongen feit wil plaatsen. We moeten allemaal verantwoordelijkheid tonen”, zegt Jeholet.\n\n“De Nationale Veiligheidsraad had beslist om de kleuterscholen niet te openen voor 8 juni. We waren het daar allemaal over eens en ook Vlaanderen zat toen mee aan tafel. Voor ons is het duidelijk: ze zullen niet heropenen voor 8 juni.”\n\nVoor zijn beurt gespeeld\n\nVolgens Jeholet werd op de laatste Veiligheidsraad overeengekomen dat de drie Onderwijsministers zouden samenzitten met de experten van de GEES om een versoepeling te bekijken. Volgens Jeholet heeft Weyts voor zijn beurt gespeeld met de Vlaamse versoepeling.\n\n“Die vergadering heeft nog niet plaatsgevonden. Ik hoop dat ze er begin volgende week komt. Ik begrijp niet waarom er unilateraal van de regels wordt afgeweken. Aan Vlaamse kant werd soms al losjes omgesprongen met de regels, onder meer wat het respecteren van bubbels van 10 personen betreft. Die regel is er met een reden.”",Franstalige minister-president voelt zich bedrogen door advi...,nl
8890,"In de Westhoek, het Vlaamse mekka van de diepvriesgroenten, snakken boeren naar een beetje regen. Omdat ze geen water meer uit de beken mogen pompen, gaan ze op zoek naar alternatieven. ‘We zullen met dit nieuwe normaal moeten leren omgaan.’\n\nEindelijk heeft het nog eens een halfuurtje geregend. Terwijl op het asfalt van een smalle landweg de laatste vochtplekken wegtrekken, is in de dorre Ieperse zandgrond al geen spatje water meer te zien. In de verte waait een donkere stofwolk op als een boer met zijn tractor over zijn akkers rijdt. ‘Hij probeert nog spruitkolen geplant te krijgen in de droogte, maar eigenlijk is hij al te laat’, zegt landbouwer Danny Metsu. ‘Tenzij het de komende weken echt gaat regenen, hebben die planten geen schijn van kans.’ En die bui van daarnet? ‘Die paar druppels? Dat telt niet eens’, zegt Metsu. ‘Dat was nog geen halve liter per vierkante meter, terwijl we in een week 60 à 80 liter nodig hebben.’\n\nHet weerbericht voor de komende twee weken voorspelt weinig beterschap. Nog voor de zomer goed en wel begonnen is, zijn de Vlaamse waterbuffers aangetast door het uitblijven van maartse buien en aprilse grillen. Met het grootste neerslagtekort ooit gemeten in het voorjaar grepen de provinciegouverneurs deze week vroeger dan ooit in met beperkingen op het watergebruik.\n\nBroccoli en bloemkool\n\nSchermvullende weergave De akkers van Danny Metsu liggen er stoffig bij. ©JONAS LAMPENS\n\nDe droogtemaatregelen kwamen hard aan voor Metsu. Zijn bedrijf ligt vlak bij de kwetsbare Grote Kemmelbeek, maar sinds donderdag is het niet meer toegelaten daar nog water uit op te pompen. ‘Voor mijn broccoli en bloemkool wordt het desastreus’, zegt hij. ‘De bloemkolen staan er al schraal bij. Ze zullen trager groeien en de diepvriesfabrieken zullen langer moeten wachten.’\n\nIn Vlamertinge, een deelgemeente van Ieper, teelt Metsu samen met zijn schoonzoon aardappelen, bloemkool, broccoli en spruitjes. In een serre staat nog wat overrijpe peterselie. Een paar jonge courgetteplanten worden via een uitgekiend buizenstelsel druppel per druppel van water voorzien. In een bekken achter de boerderij heeft de landbouwer nog een kleine reserve van regenwater dat via de stallen werd opgevangen. Zijn schoonzoon rijdt met een tractor af en aan om die laatste voorraad op te pompen en met zijn machine zorgvuldig boven elke rij planten uit te gieten. Om niets te verspillen krijgen alleen de plantjes zelf water.\n\nDe watervoorraad is nog genoeg voor één perceel, maar als het dan niet regent, zal Metsu net als vorige zomer dagelijks op en neer moeten rijden naar spaarbekkens in de buurt of naar de andere kant van Ieper om water te halen bij de waterzuiveringsinstallatie van Aquafin. ‘Je bent dan een uur onderweg, moet soms nog een uur aanschuiven en het water dat je ophaalt, kan je niet direct uitrijden, want dan verdampt het in de middagzon’, zegt de 52-jarige landbouwer. ‘Je moet dan ’s nachts nog eens met de tractor de velden op. Je kosten gaan de hoogte in, maar een alternatief is er niet, want zonder water groeit hier niets meer.’\n\nIJzerbekken\n\nOmdat het oppompverbod er zat aan te komen, hebben veel boeren de voorbije weken nog gauw hun bufferbekkens volgepompt. De verwachting is dat ze straks de volledige toegang verliezen tot de IJzer en de vele zijstroompjes, die een cruciale levensader vormen voor de West-Vlaamse landbouw. Nog nooit sinds het begin van de metingen 30 jaar geleden stroomde in mei zo weinig water door de IJzer. Toen de West-Vlaamse gouverneur Carl Decaluwé woensdag een eerste oppompverbod uitvaardigde voor de kleinere beken en riviertjes waarschuwde hij dat ook de IJzer aan zijn limiet zit. Het water was al gedaald tot een alarmpeil van 3 meter boven het zeeniveau. Vanaf 2,9 meter moet Decaluwé ook voor het IJzerbekken een oppompverbod uitvaardigen.\n\n‘Oei, nu al’, reageert de gouverneur als we hem twee dagen later bellen dat het al zo ver is. ‘Zonder regen gingen we ervan uit dat het peil pas medio volgende week zo ver zou zakken.’ Decaluwé ziet nog een klein redmiddel. In het kanaal Plassendale is nog voldoende water om wat extra toevoer naar de IJzer te voorzien. ‘Maar ik vrees dat het een kwestie van dagen is voor ik moet ingrijpen met een captatieverbod in het IJzerbekken. Ik weet dat het voor de landbouw echt niet makkelijk is. Voor spinazie moet er binnen de twee weken water komen of heel die oogst is kapot.’\n\nBassin met plastic folie\n\nDe tijd waarin we altijd op de beek konden rekenen is voorbij hier in het mekka van de diepvriesgroenteteelt. Danny Metsu landbouwer\n\nNa vier jaren van uitzonderlijke droogte beseft Metsu dat iets moet veranderen. ‘Met de klimaatverandering gaat deze droogte veel vaker terugkomen. We zullen ermee moeten leren omgaan. Elke druppel is nu belangrijk. De tijd waarin we altijd op de beek konden rekenen is voorbij hier in het mekka van de diepvriesgroenteteelt.’\n\nSamen met zijn schoonzoon wil hij deze zomer 60.000 euro investeren in de bouw van een groter waterbassin met plastic folie. Het regenwater dat hij in de winter opvangt, moet dan volstaan om de droogste zomers het hoofd te bieden. ‘Dat is een investering voor de komende 20 jaar’, zegt Metsu. ‘Het is de enige manier om te garanderen dat we genoeg water hebben om te blijven doen wat we graag doen.’",‘Iedere druppel wordt belangrijk',nl
8891,"De Ardennen zijn populair als reisbestemming deze zomer. Het stadje Durbuy is een van de trekpleisters.\n\nDe Belg wacht af om een vakantie te boeken voor deze zomer. Verhuurders merken geen opvallende piek in de reservaties. Met uitzondering van de populaire Ardennen.\n\nNu we opnieuw grotendeels aan het werk zijn en onze sociale bubbel iets hebben mogen uitbreiden, lonkt de volgende stap naar 'normaal': vakantie. Er is nog veel onzekerheid over reisbeperkingen en horeca, waardoor het ernaar uitziet dat het vooral een zomer in eigen land wordt.\n\nDat voelt Ardennes-Etape, met meer dan 1.900 accommodaties de grootste verhuurder in Wallonië. ‘De Belgen reserveren 120 procent meer ten opzichte van vorig jaar’, zegt woordvoerder Joris Vandendooren. ‘Maar tegelijk komen vanuit Nederland 50 procent minder boekingen binnen. In de periode van midden juli tot midden augustus is nog maar 15 à 20 procent van de vakantiehuizen vrij. De rest van de zomer is nog 30 à 40 procent van de vakantiehuizen van Ardennes-Etape beschikbaar.'\n\nDe organisatie past haar prijzen niet aan, zegt Vandendooren. 'Die liggen al een jaar op voorhand vast.'\n\nKust\n\nVerhuurders van vakantiehuisjes aan de kust worden voorlopig niet bedolven onder de aanvragen. ‘Er zijn niet beduidend meer boekingen dan andere jaren', zegt Peter Bonhomme van CIB Kust, de sectorfederatie voor vastgoedverhuurders.\n\n120% boekingen Het aantal reservaties bij Ardennes-Etape ligt 120 procent hoger ten opzichte van vorig jaar.\n\n'Vakantiegangers wachten nog even af. Dat heeft deels met bezorgdheid te maken, maar ook met onzekerheid: er zijn nog geen richtlijnen voor toerisme en vakantie gekomen van de overheid. Tegelijk zijn er ook buitenlandse toeristen die hun verblijf annuleren.’\n\nZo blijft het aantal boekingen op de status quo. Volgens de laatste cijfers, die dateren van 30 april, zijn er 2 procent meer zomerreservaties dan vorig jaar aan de kust.\n\n‘Het is wachten op de GEES-expertengroep voor de exitstrategie, ook voor verhuurders en uitbaters. Totdat er veiligheidsprotocollen worden opgesteld zal de interesse niet spectaculair toenemen.’ Er is dus nog geen sprake van krapte op de markt. ‘Ongeveer twee derde van de 10.000 vakantiewoningen aan de kust is al geboekt.’\n\nVakantieparken\n\nDat merken ze ook bij de vakantieparken van Center Parcs en Sunparks, beide onderdeel van het Franse Groupe Pierre & Vacances Center Parcs. 'Er is nog geen piek in België en we zitten nog niet aan de helft van onze capaciteit', zegt woordvoerder Marthijn Tabak. 'In Nederland wel. Dat bewijst dat de mensen wachten op zekerheid om te boeken. Toen de regering daar aankondigde dat vakanties toegelaten waren, stroomden de reservaties binnen.'\n\nVakantiegangers blijven nog even afwachtend. Dat heeft deels met bezorgdheid te maken, maar ook met onzekerheid. Peter Bonhomme CIB Kust\n\nHetzelfde verhaal is te horen bij Roompot, een van oorsprong Nederlandse keten van vakantieparken die nu in handen is van een Franse investeringsmaatschappij. België telt twee parken met een paar honderd vakantiewoningen: eentje aan de kust in Bredene en eentje in Tellin in Luxemburg.\n\n'Er is wel een verhoogd zoekgedrag op onze Belgische website, maar de boekingen blijven uit', zegt woordvoerder Baptiste van Outryve. 'Sinds de lockdown zijn de reservaties stilgevallen, waardoor we nu met een lichte achterstand ten opzichte van vorig jaar zitten.'",Nog geen stormloop op vakantiewoningen,nl
8892,"De Verenigde Staten hopen de race naar het snelste covid-vaccin te winnen dankzij een project waarbij 100.000 tot 150.000 vrijwilligers getest worden.\n\nEen handvol vooraanstaande vaccinproducenten hebben ermee ingestemd om hun kennis en hun testinfrastructuur met de andere deelnemers te delen als hun eigen kandidaat-vaccin uit de race valt. Volgens wetenschappers die bij het project betrokken zijn is het de bedoeling om de klassieke testperiode van een tiental jaar te comprimeren tot enkele maanden.\n\nBedrijven die in vroege onderzoeken kunnen aantonen dat hun vaccin veilig is, zouden al vanaf julie kunnen deelnemen aan zeer grote proeven van 20.000 à 30.000 personen. In totaal hopen wetenschappers tot 150.000 mensen te vinden die willen deelnemen, zegt Larry Corey, een vaccin-expert bij het Fred Hutchinson Cancer Center in Seattle.\n\nWarp Speed\n\nDe testinspanning maakt deel uit van het vorige maand aangekondigde ACTIV-programma, een publiek-private samenwerking die gericht is op de snelle ontwikkeling van een vaccin. VS-president Donald Trump bedacht de Amerikaanse race naar het eerste vaccin enkele dagen geleden met de naam ‘Operatie Warp Speed.\n\nIn klassieke studies worden vaccins, na initiële proeven op dieren, eerst op hun veiligheid getest bij een kleine groep gezonde vrijwilligers. Daarna volgt een grotere studie om de juiste dosis te vinden en meer data te verzamelen over de werkzaamheid. De laatste fase of fase 3 bestaat uit grootschalige tests bij duizenden mensen. Alleen kandidaat-vaccins die die laatste fase overleven, komen in aanmerking voor massaproductie.\n\nMaar om sneller een vaccin te hebben, willen wetenschappers een aantal fases – vooral de tweede en derde fase – met elkaar laten overlappen. Vaccins die in een vroege fase een grote werkzaamheid aantonen, zouden dan sneller de grootschalige proeven kunnen doorlopen. De Amerikaanse regering heeft daarnaast ook miljarden dollars toegezegd om productiecapaciteit te bouwen voor vaccins die misschien nooit op de markt zullen komen.\n\nModerna\n\nDe testpersonen zullen enerzijds worden gezocht in gebieden waar het virus nog sterk circuleert, zowel in de VS als in andere landen. De overheid en de farmabedrijven brengen ook proefpersonen uit hun eigen netwerken aan.\n\nHet kandidaat-vaccin van het Amerikaanse bedrijf Moderna zal als één van de eerste deelnemen aan de grootschalige testen in juli. Mogelijk zal dat ook het geval zijn voor het Britse vaccin van de universiteit van Oxford University en farmabedrijf AstraZeneca, waar de Belg Bruno Holthof een leidende rol in speelt. De Amerikaanse regering zei donderdag dat het 1,2 miljard dollar gaat betalen om 300 miljoen doses van het Oxford-vaccin te reserveren.",VS mikt op snel vaccin met massale testen,nl
8893,"Al jaren richten Google en Apple geen enkel kantoor in zonder zitbanken of tafels van het merk Extremis.\n\nZijn designmeubelen staan in de kantoren van Google en Apple, en begin dit jaar was hij aan een groeispurt van 25 procent begonnen. Nu moet ontwerper-ondernemer Dirk Wynants van Extremis al zijn creativiteit aanwenden om het coronavirus de baas te blijven. ‘Onze livevideo’s voor klanten worden een blijver.’\n\n‘Dit hemd doet hij alleen aan voor de video-opnames’, knipoogt Dirk Wynants, wijzend naar zijn zoon Thomas, die in een schreeuwerig hawaïhemd in de weer is met twee grote camera’s. Die staan opgesteld op de monumentale granieten toonbank in de showroom van Extremis, waar tafels, parasols en sofa’s met namen als Gargantua, Hopper en Bistroo staan. Voor het strakke gebouw ligt een gemoedelijke dorpsstraat van de Poperingse deelgemeente Proven, achteraan een ruim terras en een tuin met uitzicht op hopvelden. De voorbije 25 jaar bouwde Wynants vanuit deze uithoek in West-Vlaanderen een internationale reputatie op in designmeubelen.\n\nThomas zal de video-opnames straks mixen met livebeelden die worden gestreamd naar nieuwe en bestaande klanten van Extremis. ‘Bij de start van de lockdown half maart zaten we halverwege onze tour langs de kusten van de VS, onder meer bij klanten van onze Amerikaanse verdeler Steelcase. Dat is een van de grootste verkopers van kantoormeubelen ter wereld, met een omzet van 3 miljard euro, waarmee we sinds twee jaar een exclusief verdeelcontract hebben. We stonden aan de poorten van Los Angeles, toen het coronavirus uitbrak. San Francisco en Silicon Valley, een goudmijn voor ons, moesten volgen. We maakten veel kans daar een groot contract met LinkedIn te tekenen. Maar we zijn halsoverkop moeten terugkeren.’\n\nExtremis\n\nOpgericht in 1994 door ontwerper Dirk Wynants. De Kempenaar vestigde zich in het West-Vlaamse Poperinge ‘omdat de liefde me daar bracht’.\n\nBouwde zijn bedrijf uit tot een wereldspeler in designmeubelen. Die waren aanvankelijk bedoeld voor in de tuin, maar vonden hun weg ook naar kantoren, hotels en musea.\n\nTekende twee jaar geleden een distributiecontract met het Amerikaanse Steelcase, de grootste verdeler van kantoormeubelen.\n\nOmzet: 12 miljoen euro.\n\n50 werknemers.\n\nLinkedIn, de Amerikaanse beursgenoteerde zakelijkenetwerksite, zou de zoveelste topnaam zijn in de prestigieuze klantenportefeuille van Extremis. Al jaren richten Google en Apple geen enkel kantoor in zonder zitbanken of tafels van het merk. Ook grote architectenbureaus, zoals het Amerikaanse Gensler, kennen de weg naar Poperinge, waar Kempenaar Wynants het bedrijf in 1994 oprichtte.\n\nZijn ontwerpen zijn te vinden in grote musea als het MoMa in New York, en in boetiekhotels in Tokio, Los Angeles, Sjanghai en Monaco. Aan het Shanghai Institute for Visual Art (SIVA) heeft Wynants een leerstoel meubelontwerp, tussen grote ontwerpers van Italiaanse designhuizen als Magis, MDF Italia en Minotti.\n\n‘Ik heb nooit zotte sprongen gemaakt, omdat ik eigenlijk een broekschijter ben, die grote risico’s schuwt’, zegt Wynants. Desondanks groeide de omzet van Extremis de voorbije jaren met 10 tot 25 procent per jaar, tot 12 miljoen euro eind 2019. Ook de eerste twee maanden van dit jaar ging het nog hard met 25 procent. ‘Het beloofde een topjaar te worden. Volgens de orders die nu binnenstromen, zal onze omzet over heel 2020 met 6 procent gedaald zijn - een aanvaardbaar niveau.’\n\nMaar het vergt bloed, zweet en tranen om de klanten geboeid te houden. ‘Elke avond houden we een videoconferentie van een uur. Het is een mix van een liveshow, waarin we vertellen over de ontstaansgeschiedenis van mijn ontwerpen, de functionaliteiten van de meubelen, en vooraf opgenomen beelden die doen dromen. Zo willen we architecten, projectontwikkelaars en verkopers bij onze dealers verleiden om te kopen of opleiden.’\n\nWe stonden aan de poorten van Silicon Valley, toen het coronavirus uitbrak. We maakten veel kans daar een groot contract met LinkedIn te tekenen. Maar we zijn halsoverkop moeten terugkeren. Dirk Wynants Zaakvoerder designmerk Extremis\n\n‘De voorbije weken hebben we elke avond zo’n uitzending gemaakt, voor tussen 7 en 50 kijkers. Dit wordt een vaste waarde, ook na de crisis. Ook logistiek hebben we een enorme sprong gemaakt. Terwijl we vroeger voor sommige producten twee weken productietijd nodig hadden, klaren we het nu soms in 3,5 uur, van order tot laadkade.’\n\nWynants valt even stil. Hij kijkt naar de lege koffiekopjes en veert dan recht. ‘Tijd voor iets anders’, zegt hij. ‘Zin in een biertje?’ Hij verdwijnt en komt terug met een 75cl-fles Tremist, zijn eigen bier waarvoor hij de omliggende hopvelden liet aanleggen. Hij inspireerde zijn Hopper, een strakke versie van de klassieke picknicktafel, op de typische schuine palen op hopvelden.\n\n\n\nThuiswerk\n\nGelooft Wynants dat we na corona in een nieuwe wereld wakker worden? ‘Achteraf gaan velen perfect kunnen verklaren wat men op voorhand had moeten doen. Maar het is moeilijk te voorspellen wat volgt na deze crisis. Ik denk dat niet zo veel zal veranderen. We zullen hooguit een versnelde evolutie zien. Neem thuiswerk. Dat wordt niet plots de norm. Telewerk zal wel toenemen, maar dat zowel thuis, in coworkingkantoren als op het hoofdkantoor. Mensen hebben het nodig om met elkaar te werken. Kijk naar studenten, die graag samen studeren. De cafetaria, waar collega-werknemers elkaar ontmoeten, wordt de belangrijkste plek op kantoor.’\n\n\n\n‘Maar bedrijven die hopen het succes van Google te imiteren door hun kantoren op dezelfde manier in te richten, komen er teleurgesteld op terug. Alles begint met de bedrijfscultuur: is die open en vol vertrouwen, dan zal de kantoorinrichting vanzelf open en speelser zijn.’\n\n‘Ik hoop dat we de vertraging en de bezinning van deze tijdelijke crisis gebruiken om een veel grotere catastrofe aan te pakken: de klimaatverandering. Daarom begrijp ik niet waarom we 300 miljoen euro zouden steken in de redding van Brussels Airlines. Vanwege de luchtverontreiniging en geluidsoverlast zouden we zelfs heel de luchthaven van Zaventem moeten opheffen en er een groot station voor hogesnelheidstreinen van maken. Er is geen enkele grote stad ter wereld waar een grote luchthaven zo dicht bij het stadscentrum ligt. We hebben vier grote, internationale luchthavens - Londen, Parijs, Frankfurt en Amsterdam - op een tot twee uur treinen van Brussel. Naar wereldnormen is heel Vlaanderen één grote stad. Laat ons de regio dan ook zo inrichten.’\n\n\n\nLessen uit China\n\nVooral wat betreft hygiëne kunnen we veel van de Chinezen leren. We lachen intussen niet meer met hun mondmaskers. Dirk Wynants\n\nWynants maakt de vergelijking met de situatie in China, die hij goed kent van zijn leerstoel in Sjanghai. Daar staan ze een tweetal maanden voor in hun aanpak van de coronacrisis, wat ons een blik in de toekomst kan bieden. ‘Vooral wat betreft hygiëne kunnen we veel van hen leren. We lachen intussen niet meer met hun mondmaskers. Ze leggen ook ontsmettende doekjes op tafel voor de gasten, doen hun schoenen uit als ze bij vrienden binnenkomen, enzovoort. Enkele maanden geleden reageerde ik nog verrast toen ik op een beurs in Keulen een Chinese haar smartphone zag ontsmetten.’\n\n\n\n‘Ik begrijp ook niet waarom wij het zo moeilijk hebben met tracingapps, zogenaamd vanwege de privacy. Die privacy hebben we al lang geleden opgegeven. Bovendien vind ik dat het collectief belang soms moet primeren op het individuele.’",De West-Vlaamse designmeubels waar Google en Apple verzot op zijn,nl
8894,"Aan Franstalige zijde klinken harde woorden voor het advies van Vlaams Onderwijsminister Ben Weyts (N-VA). Volgens minister-president van de Franse Gemeenschap Pierre-Yves Jeholet (MR) heeft Weyts zich niet aan onderlinge afspraken gehouden.\n\nPierre-Yves Jeholet (MR), minister president van de Franse Gemeenschap is not amused met het advies dat Vlaams minister van Onderwijs Ben Weyts vandaag gegeven heeft. Volgens dat advies kunnen kleuter- en lagere scholen volgende maand weer volledig openen. Aan Franstalige zijde zijn ze niet gediend met die demarche. ‘Het stoort me een beetje dat men de Nationale Veiligheidsraad voor een voldongen feit wil plaatsen. We moeten allemaal verantwoordelijkheid tonen’, zegt Jeholet.\n\n‘De Nationale Veiligheidsraad had beslist om de kleuterscholen niet te openen voor 8 juni. We waren het daar allemaal over eens en ook Vlaanderen zat toen mee aan tafel. Voor ons is het duidelijk: ze zullen niet heropenen voor 8 juni.’\n\nVoor zijn beurt gespeeld\n\nVolgens Jeholet werd op de laatste Veiligheidsraad overeengekomen dat de drie Onderwijsministers zouden samenzitten met de experten van de GEES om een versoepeling te bekijken. Volgens Jeholet heeft Weyts voor zijn beurt gespeeld met de Vlaamse versoepeling.\n\n‘Die vergadering heeft nog niet plaatsgevonden. Ik hoop dat ze er begin volgende week komt. Ik begrijp niet waarom er unilateraal van de regels wordt afgeweken. Aan Vlaamse kant werd soms al losjes omgesprongen met de regels, onder meer wat het respecteren van bubbels van 10 personen betreft. Die regel is er met een reden.’",Franstalige minister-president voelt zich bedrogen door advi...,nl
8895,"Paul Magnette, de voorzitter van de PS, gelooft dat de coronacrisis iets in beweging heeft gezet in de Wetstraat. Al was het maar omdat niemand nog spreekt over een begrotingsevenwicht in pakweg 2024.\n\nIn Terzake gaf de voorzitter van de PS, Paul Magnette, toelichting bij zijn grote relanceplan dat 30 tot 50 miljard zou gaan kosten.\n\nWaar dat geld vandaan moet komen, liet hij wat in het midden. Maar niets doen is geen optie volgens hem, want Duitsland en Frankrijk en Nederland doen meer dan wij. Voorts hij rekent op een duplicatoreffect van overheidssteun. 'Als we de bakker steunen, heeft die geld om naar de beenhouwer te gaan en heeft die geld om...' Als we niets doen, gaan restaurants of cafés failliet, worden mensen in de culturele sector werkloos... Dat gaat de sociale zekerheid heel veel geld kosten, meer dan het relanceplan. En dat moeten we voorkomen, zegt Magnette.\n\nSinds vorige week weten we dat er weer gepraat wordt over de vorming van een regering, en dit onder leiding van de PS en de SP.A. Het zijn nog geen echte onderhandelingen, eerder verkennende gesprekken. Die verlopen goed, aldus Magnette.\n\nDe voorzitter van de MR, Georges-Louis Bouchez, noemde dit woensdag 'een staatsgreep' van de socialistische partijen, maar dat deert Magnette niet echt. Volgens hem verkoopt Bouchez graag 'cinema' in de media. 'Maar er is een groot verschil tussen Bouchez in de media en Bouchez in de onderhandelingen.'\n\nBelangrijker, en dat is wel een essentieel verschilpunt met Bouchez, is dat Magnette een relanceplan heel dringend vindt en zelfs voorrang geeft op een nieuwe regering. Bouchez vindt een groots relanceplan eigenlijk een opdracht voor de nieuwe regering. 'We moeten vermijden dat we een relanceplan smeden met partijen die uiteindelijk toch niet in de regering stappen en dan van buitenaf voortdurend aanvallen lanceren tegen dat plan', zei Bouchez daarover aan De Standaard.\n\nMagnette gelooft dat de coronacrisis iets in gang heeft gezet in de Wetstraat, zei hij in Terzake. 'Ik geef geen commentaar op de lopende gesprekken, maar ik hoop op een corona-effect.'\n\nEén van die effecten is alvast dat niemand het nog heeft over het begrotingstekort en de moeilijke besparingen die zich opdringen om het evenwicht te herstellen. Integendeel. Er is nu vooral nood aan meer geld om grotere drama's te voorkomen. Magnette gaf in Terzake ook te kennen dat de sociale zekerheid tijdens de coronacrisis veel mensen gered heeft van de armoede. Het is voor hem zonneklaar dat in een wereld na corona de sociale zekerheid eerder moet worden versterkt dan verzwakt. Ook de gezondheidszorg verdient steun.\n\nAan het begin van de coronacrisis leek het er even op dat de N-VA en de PS dichtbij een akkoord stonden - tot Magnette plots de stekker uit dat overleg trok. In Terzake kwam hij er nog even op terug. Volgens Magnette liep het fout omdat N-VA-voorzitter Bart De Wever een nieuwe samenstelling van de regering wou terwijl Magnette vond dat de crisis al te groot was om in allerijl nog wat ministerposten te wisselen. Bovendien had De Wever gezegd dat hij tegen zijn zin de ploeg wou leiden. Magnette vindt dat een premier niet tegen zijn goesting het land kan leiden.\n\nZou Magnette zelf premier willen worden? 'Als er een sterk project met een sterke ploeg is onderhandeld, dan ben ik beschikbaar. Uiteraard. Maar na drie Franstalige premiers (Di Rupo, Michel, Wilmes) is het misschien tijd voor een Nederlandstalige premier.'",Magnette: 'Uiteraard ben ik beschikbaar om premier te worden...,nl
8896,"Kleine buurtspeeltuinen mogen vanaf woensdag weer open. Grotere speeltuinen moeten onder toezicht staan van de lokale autoriteiten.\n\nNa overleg met de experts heeft het Overlegcomité met leden van de federale regering en de gewestregeringen beslist dat de buurtspeeltuinen in open lucht vanaf woensdag 27 mei heropend kunnen worden voor kinderen tot en met 12 jaar.\n\nGrotere speeltuinen in parken kunnen onder toezicht van de lokale autoriteiten worden geopend onder dezelfde voorwaarden als sportactiviteiten: maximaal 20 kinderen tegelijk. Speeltuinen op het terrein van dierentuinen, musea enz kunnen worden heropend onder toezicht van de uitbater om drukte te voorkomen.\n\nHet Overlegcomité heeft ook beslist dat, mits akkoord van de lokale autoriteiten, vanaf 1 juli opnieuw zomeractiviteiten voor jongeren kunnen plaatsvinden. Het gaat dan over zomerkampen en -stages voor jongeren met of zonder overnachting en speelpleinwerking. Ze kunnen doorgaan in zogenaamde contactbubbels van maximaal 50 personen (deelnemers en begeleiders). Jongeren en begeleiders ouder dan 12 jaar moeten de veiligheidsafstand zoveel mogelijk blijven respecteren. (Meer hierover leest u hier.)\n\nOok jeugdhuizen, ontmoetingswerking en jeugd(informatie)centra kunnen hun activiteiten weer opstarten voor contactbubbels van maximaal 50 jongeren. Hier moeten jongeren en begeleiders ouder dan 12 jaar de veiligheidsafstand blijven respecteren. Jeugdhuizen die ook een horecafunctie hebben, moeten de algemene regels voor de horeca respecteren.\n\nDe volgende vergadering van de Nationale Veiligheidsraad zal plaatsvinden op woensdag 3 juni. Centraal staan dan de culturele sector, de sport en de horeca. Maar er zal ook bekeken worden wanneer en in hoeverre het mogelijk is om meer sociale contacten toe te laten, religieuze ceremonies opnieuw te laten plaatsvinden en evenementen van verschillende grootte deze zomer te laten doorgaan.",Buurtspeeltuinen vanaf woensdag weer open,nl
9070,"24 procent voelt zich slecht politiek vertegenwoordigd. De voor de hand liggende verklaring: zowat een jaar na de verkiezingen slagen de diverse politieke partijen er niet in om aan één tafel te zitten om een nieuwe regering te vormen. Bovendien voelt een belangrijk deel van het Vlaamse electoraat zich politiek aan de kant gezet: Vlaams Belang blijft aan de zijlijn van de vaderlandse politiek staan. De ongeziene gezondheidscrisis die we meemaken, heeft de aanhoudende politieke crisis niet in de vergeetput doen belanden.\n\nDe communautaire problemen beroeren nog 11 procent van de ondervraagden. Dat heeft ook te maken met de politieke crisis, want Vlamingen en Franstaligen lijken een andere richting uit te willen. Ook de coronacrisis legt de communautaire problematiek nog eens extra bloot: denk maar aan de onduidelijke bevoegdheidsverdeling en de vele ministers die betrokken zijn.",De Stemming: We liggen het meest wakker van de gezondheidszorg en de politieke crisis,nl
9071,"Katie Holmes: ""Ik was backstage aan het kijken naar Tom en had zoiets van: ""Wow, oh my God!"" Ik vond het geweldig wat hij deed. Ik stond als aan de grond genageld en werd er emotioneel diep door geraakt. Toen men me vroeg om naar de studio te komen, deed ik dat maar al te graag. Het voelde allemaal zo goed."" (David Letterman, oktober 2006)\n\nOprah Winfrey: ""Ik had nooit gedacht dat er zoveel tralala rond gemaakt zou worden. Voor mij was het een uitbundige liefdesverklaring die iedere vrouw zou willen krijgen. Iedere vrouw zou toch willen dat haar man op de zetel springt van geluk door haar, niet?"" (TV Guide, september 2012)",15 jaar geleden: Tom Cruise verklaart zijn liefde voor Katie Holmes wel erg uitbundig…,nl
9072,"Dit alles speelt zich af tegen een achtergrond van een ongeziene volksgezondheidscrisis, waarbij de maatregelen van de verschillende regeringen tegen het coronavirus een enorme impact hebben op het dagelijkse leven van de Vlaming.\n\nVlaams Belang maakt een sprong vooruit en is volgens het onderzoek met 24,5 procent de grootste partij van Vlaanderen, een stijging met 6 procentpunt. De partij staat weer op haar topniveau van 2004. Dat Tom Van Grieken en co van de regeringsboten geweerd blijven en dat de ""klassieke"" partijen blijven aanmodderen tijdens het formatieproces geeft Vlaams Belang extra electorale brandstof.",De Stemming: de kiezer ruilt het centrum meer en meer in voor de uitersten,nl
9073,De stemming\n\nDe Stemming: We liggen het meest wakker van de gezondheidszorg en de politieke crisis,"Volg LIVE: ""De ochtend"" op Radio 1",nl
9074,"Vanaf 8 juni zullen mensen die toekomen in het Verenigd Koninkrijk 14 dagen in isolatie moeten doorbrengen, om zo de verspreiding van het coronavirus te vertragen. Dat heeft de regering aangekondigd. Een uitzondering wordt gemaakt voor vrachtwagenchauffeurs, seizoensarbeiders en medisch personeel dat het coronavirus helpt bestrijden. Ook reizigers uit de Republiek Ierland, de Kanaaleilanden en het eiland Man krijgen een vrijstelling.\n\nReizigers zullen ook moeten doorgeven waar ze hun quarantaine zullen doorbrengen, en er zullen controles zijn. Wie zich niet aan de zelfisolatie houdt, riskeert een boete van 1.000 pond. Ook Britten die terugkomen, moeten twee weken in quarantaine, maar mogen hun isolatie wel thuis doorbrengen.\n\n""We sluiten onze grenzen niet"", verduidelijkte minister van Binnenlandse Zaken Priti Patel. Over vakanties in het Verenigd Koninkrijk vertelde ze: ""Dit gaat niet over geboekte vakanties. We willen een tweede golf vermijden en dit is absoluut noodzakelijk.""",Liveblog: Deze zomer kunnen kinderen en jongeren dan toch op kamp of naar het speelplein,nl
9075,"Elizabeth Hurley is te zien als de fictieve koningin van Engeland in ""The royals"". Deze guilty pleasure met hoge amusementswaarde maar met onwaarschijnlijk slecht acteerwerk is te zien op Fox.\n\n\n\nDe nieuwe reeks ""Snowpiercer"" op Netflix is een tv-adaptie van de gelijknamige film van regisseur Bing Joon-ho. En de openbare omroep biedt ""Band of brothers"" opnieuw aan. De monumentale minireeks van 10 afleveringen over de bevrijding van Europa na D-day kunt u herontdekken op vrtnu.\n\nMeer info en fragmenten uit deze series ziet u gratis in onderstaande video:","Ward Verrijcken tipt tv-schatten in een overvolle streamingvijver met omgekeerde apartheid en ""Band of brothers""",nl
9076,"Volgens Bolsonaro bewijst de video op geen enkele manier dat hij druk probeerde uit te oefenen op de politieambtenaren die het corruptiedossier onderzoeken. In een reactie op Facebook schrijft de president dat de verwijten aan zijn persoonlijke lijfwachten gericht waren.\n\nMaar ook over andere onderwerpen gaat de president in de video uit de bocht. Zo zegt hij bijvoorbeeld dat hij de bevolking ""wil bewapenen"" om een ""dictatuur"" te vermijden. ""Het is makkelijk om een dictatuur op te leggen. Een eikel van een burgemeester neemt een vuil decreet en sluit de mensen thuis op. Als ze gewapend waren, zouden ze de straat opgaan"", zei hij in een verwijzing naar de gouverneurs van de meeste deelstaten die inperkingsmaatregelen namen om de verspreiding van het coronavirus tegen te gaan. In Brazilië stierven al meer dan 21.000 mensen aan COVID-19.\n\nDe minister van Onderwijs, Abraham Weintraub, haalt in de video dan weer uit naar het hooggerechtshof. ""Als het van mij afhing, gooide ik al die klootzakken de gevangenis in, te beginnen met die van het hooggerechtshof.""\n\nDe minister van Milieu, Ricardo Salles, wil dan weer ""van de gelegenheid gebruikmaken, nu de pers zich op het coronavirus richt, om hervormingen door te voeren en de regels rond de bescherming van het Amazonewoud te versoepelen"".",Braziliaanse hooggerechtshof geeft video vrij van een tierende en vloekende president Bolsonaro,nl
9077,"De grootste problemen waarmee ons land volgens de Vlamingen op dit moment geconfronteerd worden zijn de gezondheidscrisis en de politieke crisis. Dat blijkt uit een onderzoek van de VUB en de Universiteit Antwerpen in opdracht van VRT NWS en De Standaard. Het onderzoek werd gedaan in volle coronacrisis. Op electoraal vlak blijkt dat momenteel vooral de partijen aan de uitersten van het politieke landschap aan terrein winnen, de partijen in het centrum verliezen. Politiek journalist Ivan De Vadder overloopt de resultaten in deze video.",De Stemming: Ivan De Vadder in 4 minuten over de grootste zorgen van Vlamingen en welke partijen aan terrein winnen,nl
9078,"""We betalen niet, maar de onderhandelingen gaan voort"", klonk het. Het is de negende wanbetaling in de geschiedenis van het land. De deadline voor de betaling lag gisteren, vrijdag 22 mei. Donderdagavond had de regering al aangegeven voor de tweede keer de deadline voor een schuldherschikking te verzetten, dit keer tot 2 juni. Deze verlenging met slechts tien dagen lijkt erop te wijzen dat Argentinië en zijn schuldeisers dichtbij een akkoord zijn.\n\nDe Argentijnse regering had de deadline voor het vinden van een akkoord over de herschikking van zijn schulden eerder al verlengd tot 22 mei. Alles samen wil Buenos Aires voor 68 miljard dollar aan leningen herschikken, maar het voorstel hierover werd vorige maand door het grootste deel van de private schuldeisers afgewezen. Door extra tijd te kopen hoopte de Argentijnse regering een officiële wanbetaling te vermijden.\n\nDe schuldeisers gingen niet akkoord met het voorstel tot schuldherschikking, omdat er volgens hen sprake was van ""onnodige en disproportionele"" verliezen. Ook het voorstel van een moratorium gedurende drie jaar, was voor de schuldeisers onaanvaardbaar. Maar de regering hield voet bij stuk en zei dat dit het verste is dat ze kan gaan.\n\nArgentinië bevindt zich in een zware economische crisis. Het Internationaal Muntfonds (IMF) noemde de Argentijnse schuld (323 miljard dollar of meer dan 90 pct van het bbp, red.) onlangs nog onhoudbaar.",Argentinië slaagt er niet in om schulden af te lossen,nl
9087,"Zoutleeuw -\n\nJonas Vlayen (23) was in de fleur van zijn leven toen hij op de oprit bij zijn ouders door een oude klasvriend werd opgewacht en negentien fatale messteken kreeg. Terwijl zijn zoon lag te sterven, kon vader Danny de dader overmeesteren. Anderhalf jaar later moeten de ouders er zich bij neerleggen dat de moordenaar van hun zoon dinsdag wellicht geïnterneerd wordt, terwijl het volgens hen vaststaat dat hij nog veel meer slachtoffers wilde maken. “Zijn schriftje met namen zegt genoeg.”",Jonas (23) werd voor zijn ouderlijk huis vermoord: “Wat wij op die oprit hebben gezien staat in ons geheugen gegrift”,nl
9088,"Goed nieuws voor kinderen, voor tieners én voor ouders: de jeugdkampen deze zomer gaan door. Met handgel, met contactbubbels en met uitgebreide draaiboeken. Maar wel zonder mondmaskers en zonder die vermaledijde anderhalvemeter-regel. “Vleeshoop of Dikke Bertha, dat zou ik wel niet doen”, waarschuwt Vlaams minister van Jeugd Benjamin Dalle (CD&V).","Joepie, we mogen op kamp (mét handgel, zonder Dikke Bertha, ...",nl
9089,"Mocht er nu, ongeveer één jaar na de verkiezingen, opnieuw een stembusgang gehouden worden, zou Vlaams Belang ongenaakbaar op kop komen. Dat blijkt uit De Stemming, een onderzoeksproject van de UA en de VUB in opdracht van De Standaard en VRTNWS.\n\nVlaams Belang maakt een sprong vooruit en is volgens het onderzoek met 24,5 procent de grootste partij van Vlaanderen, een stijging met 6 procentpunt. De partij staat weer op haar topniveau van 2004. Dat voorzitter Tom Van Grieken en co van de regeringsboten geweerd blijven en dat de “klassieke” partijen blijven aanmodderen tijdens het formatieproces geeft Vlaams Belang extra electorale brandstof.\n\nN-VA zou verder wegzakken, tot 20,3 procent – een verlies van 4,5 procent. Samen komen ze zo aan 44,8 procent van de stemmen. En dat zou in zetels genoeg zijn voor een krappe meerderheid.\n\nZorgwekkend voor de N-VA is dat 69 procent van de Vlamingen die haar de rug toekeren, overstappen naar Vlaams Belang. Als reden halen respondenten aan dat “ze vinden dat N-VA een partij is die haar beloftes niet houdt, die niet hard genoeg is over migratie, die te weinig gedaan heeft en er alleen is voor de rijken”.\n\nCordon sanitaire\n\nOpvallend is ook dat veel kiezers N-VA laten vallen omdat ze boos zijn over het cordon sanitaire. Nochtans heeft Bart De Wever bij de vorming van de Vlaamse regering maandenlang gesprekken gevoerd met Vlaams Belang, iets wat nog nooit eerder gebeurde. “Dat was niet slim”, zegt politicoloog Stefaan Walgrave, die het onderzoek leidde. “Samen hadden ze geen meerderheid en er was geen derde partij bereid om mee te doen. Dus heeft die dans alleen maar tot meer ongenoegen geleid, en het gevoel dat men Vlaams Belang aan het lijntje hield. Dat kost de N-VA wellicht kiezers.”\n\nNa de nationalistische kopgroep volgt een peloton van vier klassieke partijen die min of meer aan elkaar gewaagd zijn: CD&V met 11,9 procent (-3,6 procentpunt), Open Vld met 11,6 procent (-1,5 procent), Groen met 11,1 procent (+1 procentpunt) en sp.a met 11 procent (+0,6 procentpunt). Aan de linkerzijde boekt de PVDA 2,9 procentpunten winst. Peter Mertens en de zijnen staan nu op 8,2 procent.\n\nOpmerkelijke tweede\n\nVoorts blijkt ook dat gezondheidszorg plots hét thema zou worden bij verkiezingen, gevolgd door de politieke crisis en het communautaire. Migratie staat pas op de vierde plaats.\n\nN-VA-voorzitter Bart De Wever is met grote voorsprong de populairste politicus, zijn Vlaams Belang-collega is een opgemerkte tweede. Daarna volgen respectievelijk Alexander De Croo (Open VLD), Conner Rousseau (SP.A), Peter Mertens (PVDA), Jan Jambon (N-VA), Koen Geens (CD&V), Maggie De Block (Open Vld), Theo Francken (N-VA) en Hilde Crevits (CD&V).",Een jaar na de verkiezingen: N-VA en Vlaams Belang hebben sa...,nl
9090,"De kogel is door de kerk: de jeugdkampen en -activiteiten gaan deze zomer door. Dat is niet alleen goed nieuws voor bijna één miljoen kinderen en jongeren, maar ook voor de organisatoren. “Ik heb mijn personeel onmiddellijk laten weten dat ik ze meteen uit tijdelijke werkloosheid haal.”",Organisatoren blij dat jeugdkampen door mogen gaan: “Maar we...,nl
9091,"Vlaams mobiliteitsminister Lydia Peeters (Open VLD) ligt binnen de regering onder vuur, omdat ze het gebruik van nieuwe apparatuur bij keuringscentra om vervuilende dieselauto’s op te sporen wil uitstellen. CD&V en N-VA zijn niet te spreken over die beslissing.\n\nVlaanderen,onder voorganger Ben Weyts(N-VA), Wallonië en Brussel beslisten in 2018 nieuwe apparatuur aan te kopen om fraude met roetfilters in dieselauto’s beter te kunnen opsporen. De autokeuringscentra waren klaar om de apparatuur nog dit jaar in gebruik te nemen. Maar nu heeft Peeters beslist dat ze eerst nieuwe Europese richtlijnen daarover wil afwachten, tot frustratie van coalitiepartners CD&V en N-VA. De christendemocraten vragen de minister op haar beslissing terug te komen, omdat de uitstoot van vervuilende dieselwagens een zware impact heeft op de gezondheid. N-VA vindt het “totaal onduidelijk hoe de beslissing tot stand is gekomen” en vraag meer uitleg van Peeters.\n\nWallonië en het Brusselse Gewest willen overigens wél doorgaan met het plan. In Brussel vrezen ze nu dat eigenaars van een diesel met een kapotte of onklaar gemaakte roetfilter hun auto in Vlaanderen zullen laten keuren. Door de roetfilter uit te schakelen, worden auto’s soms vinniger en verbruiken ze iets minder.\n\nVolgens mobiliteitsorganisatie VAB rijden er in ons land 165.000 diesels rond met een kapotte of onklaar gemaakte roetfilter, wat voor veel luchtvervuiling zorgt. Volgens specialisten stoten die auto’s soms 1.000 keer meer fijnstof en roet uit dan dieselauto’s die wel in regel zijn.",Opsporing van vervuilende diesels verdeelt Vlaamse regering:...,nl
9092,"De regering van de Amerikaanse president Donald Trump heeft de mogelijkheid besproken om voor het eerst sinds 1992 weer een nucleaire test te houden. Dat schrijft de Amerikaanse krant The Washington Post op basis van verklaringen van een hoge regeringsfunctionaris en twee voormalige ambtenaren die bekend zijn met de beraadslagingen.\n\nDe kwestie kwam ter sprake tijdens een bijeenkomst op 15 mei waarbij hoge functionarissen van de belangrijkste nationale veiligheidsdiensten aanwezig waren. De bijeenkomst vond plaats na beschuldigingen van overheidsfunctionarissen dat Rusland en China kernproeven zouden uitvoeren. Beide landen ontkennen dat en openbaar beschikbaar bewijs ontbreekt.\n\nSnelle testen\n\nVolgens een hoge ambtenaar, die anoniem wil blijven, zou het voor onderhandelingen nuttig kunnen zijn om aan Moskou en Peking te tonen dat de Verenigde Staten een “snelle test” kunnen uitvoeren. Washington wil een deal sluiten met beide andere kernmachten over de regulering van het wapenarsenaal.\n\nDe bijeenkomst leidde niet tot een akkoord om een test uit te voeren. Een hoge regeringsfunctionaris zei dat het voorstel wel een gespreksonderwerp blijft. Een andere persoon die bekend is met de bijeenkomst, zei echter dat uiteindelijk werd besloten andere maatregelen te nemen als reactie op de dreiging uit Rusland en China en om een hervatting van de kernwapentests te voorkomen.\n\nDe Nationale Veiligheidsraad van de VS weigerde commentaar te geven.\n\nDestabilisatie\n\nDe Verenigde Staten hebben sinds september 1992 geen nucleaire tests meer uitgevoerd. Voorstanders van nucleaire ontwapening waarschuwden dat zulke tests nu destabiliserende gevolgen kunnen hebben.\n\nDe VS blijven het enige land dat in oorlogstijd een kernwapen heeft ingezet. Sinds 1945 hebben minstens acht landen gezamenlijk ongeveer 2.000 kernproeven uitgevoerd, waarvan er meer dan 1.000 door de Verenigde Staten zijn uitgevoerd.",“Regering-Trump overwoog voor het eerst sinds 1992 nucleaire...,nl
9093,"Wommelgem - Tiktok is vooral populair bij jongeren, maar sinds de coronacrisus uitbrak, hebben ook enkele bewoners van het woon-zorgcentrum Sint-Jozef in Wommelgem de app ontdekt.\n\nSinds 28 april, op initiatief van de ergotherapeute, voeren ze dansjes uit op muziek van de Vengaboys, Elvis Presley en Eddy Wally. Met hun filmpjes haalden ze al meer dan 19.000 likes. Het woon-zorgcentrum heeft bijna dubbel zoveel volgers op sociale media als enkele maanden terug. En de grootouders, die zijn blij omdat ze nu ook kunnen meepraten met de kleinkinderen.",Lockdown en een camera maken van deze rusthuisbewoners de hi... (Wommelgem),nl
9094,"Lotus Bakeries trekt zijn belang in Natural Balance Foods op van 67,5 procent van de aandelen tot 97,9 procent. Lotus kocht zich in 2015 in bij de Britse producent van gezonde tussendoortjes.\n\nDe oprichters van Natural Balance Foods (NBF) behouden 2,1 procent omdat ze “deelgenoot willen blijven van het groeiverhaal van Natural Balance Foods”, meldt Lotus in een persbericht. “Ze blijven tevens betrokken als adviseurs om ervoor te zorgen dat het DNA van de merken behouden blijft.” Volgens de Oost-Vlaamse koekjesbakker vertegenwoordigt de overnameprijs een multiple van 1,7 keer de huidige nettoverkoop.\n\nNBF verkoopt onbewerkte tussendoortjes onder de merken Näkd en Trek. De oprichters van NBF zullen tot eind dit jaar operationeel betrokken blijven. Operationeel directeur Gareth Dunne zal aangesteld worden als waarnemend managing director en rapporteren aan Isabelle Maes, die aan het hoofd staat van de divisie Natural Foods.\n\nDe oprichters van NBF en Lotus Bakeries gingen in 2015 een strategisch partnerschap aan, waarbij Lotus 67,5 procent van de aandelen verwierf. Het resterende belang bleef in handen van de oprichters, die ook nauw betrokken bleven bij de operationele activiteiten van NBF. (krs, blg)",Lotus Bakeries lust gezonde repen,nl
9095,"Democratisch presidentskandidaat Joe Biden heeft in de Verenigde Staten voor opschudding gezorgd met een verklaring ter ondersteuning van Afro-Amerikaanse kiezers. Biden zei vrijdag tegen een prominente Afro-Amerikaanse radiopresentator dat hij geen echte zwarte was als hij moest nadenken of hij hem steunde of president Donald Trump.\n\nBiden (77), destijds vicepresident onder president Barack Obama, is erg populair bij Afro-Amerikanen. Op sociale media leidde zijn opmerking echter tot verhitte debatten; veel zwarten bekritiseerden de verklaring van Biden als neerbuigend.\n\nRacisme\n\nDe verkiezingscampagne van Trump veroordeelde de opmerking als “racistisch”. Dit laat zien dat de blanke Biden van mening is dat zwarten “niet in staat zijn, onafhankelijk te zijn of onafhankelijk kunnen denken”, aldus de campagne.\n\nRadiopresentator Charlamagne Tha God had Biden in het gesprek gevraagd of het klopt dat hij de blanke senator Amy Klobuchar op de shortlist had gezet voor de functie van vicepresident. De presentator merkte op dat Biden zijn overwinning in de voorverkiezingen te danken heeft aan zwarte kiezers, waardoor nu ook stemmen opgaan voor een zwarte vicepresident in het Witte Huis.\n\nGrap\n\nBiden antwoordde dat er ook verschillende zwarte kandidaten waren. Aan het einde van het gesprek voegde hij eraan toe: “Als je een probleem hebt om duidelijk te maken of je voor mij of voor Trump bent, dan ben je niet zwart.” Biden benadrukte dat hij zich al decennia voor Afro-Amerikanen inzet.\n\nEen medewerkster van Biden zei later op Twitter dat Biden’s opmerking een grap was - maar het debat over de hashtag “YouAintBlack” (je bent niet zwart) verspreidde zich al snel.\n\nBiden kan rekenen op een meerderheid van Afro-Amerikaanse stemmen bij de presidentsverkiezingen op 3 november. Voor de Democraat kan het echter doorslaggevend zijn hoe gemotiveerd zwarte kiezers zijn: als ze gewoon niet stemmen, maar thuis blijven, zou een verkiezingsoverwinning voor Biden nog wel eens heel moeilijk kunnen worden.\n\nDe Democraat kwam later terug op zijn opmerkingen en bood verontschuldigingen aan. “Ik had niet zo arrogant moeten zijn.” Hij voegde eraan toe: “Niemand zou op een partij moeten stemmen op basis van hun ras, hun religie, hun achtergrond.”",Presidentskandidaat Joe Biden tegen Afro-Amerikaan: “wie Tru...,nl
9097,"“Laat alle rusthuisbewoners opnieuw een coronatest ondergaan.” Die oproep doet het Vlozo, de federatie van onafhankelijke woon-zorgcentra. Want terwijl er in Vlaanderen nog vier woon-zorgcentra midden in de coronacrisis zitten, met meer dan 30 procent besmette bewoners, zit bij de andere de angst voor een heropflakkering diep. “Het kan heel snel weer de verkeerde kant opgaan.”",Rusthuisdirecteurs houden hun hart vast voor wat er nog gaat...,nl
9099,"De spectaculaire ontsnapping van de voormalige Renault-topman Carlos Ghosn uit Japan is het werk geweest van een voormalig lid van de Amerikaanse special forces en zijn zoon. Beide mannen zijn in de buurt van Boston opgepakt.\n\nMichael Taylor op de luchthaven van Istanboel, waar het vliegtuig van Ghosn een tussenlanding maakte. AP\n\nDe Frans-Libanese “autokoning” Carlos Ghosn, baas van het autoconcern Renault-Nissan-Mitsubishi, werd in november 2018 door het Japanse gerecht aangehouden voor grootschalig financieel gesjoemel. Toen hij op borgtocht werd vrijgelaten en onder huisarrest werd geplaatst, nam Ghosn via zijn Libanese achterban contact op met ex-Green Beret Michael Taylor (59), wiens echtgenote eveneens van Libanese afkomst is.\n\nIn dergelijke dozen is Ghosn ontsnapt. AFP\n\nDiens zoon Peter ontmoette Ghosn zevenmaal in Japan. Zo zetten zij het scenario van de ontsnapping van Ghosn in een zwarte reiskoffer voor een muziekinstrument op het getouw. Op bewakingsbeelden is te zien hoe Ghosn op 29 december 2019 de kamer van Peter Taylor in een hotel in Osaka betrad, maar ze nooit meer verliet. In die kamer had Taylor enkele dagen voordien enkele grote instrumentenboxen achtergelaten, die zij met een privéjet het land hadden binnengebracht. Op de terugvlucht naar Libanon, met tussenlanding in Istanboel, zat Ghosn in één van die koffers. Vader en zoon Taylor wachten nu op hun uitlevering aan Japan. Ghosn zelf kan vanuit Libanon niet aan Japan uitgeleverd worden.\n\nLEES OOK. Gevallen autokoning haalt zwaar uit naar Japan: “Handvol scrupuleuze, wraakzuchtige individuen bij Nissan”\n\n(yb)",Ex-lid Special Forces en zoon opgepakt voor ontsnapping Ren...,nl
9100,"De Britse prins William en zijn vrouw, de hertogin van Cambridge, Kate Middleton hebben een nieuwe job gevonden. Vanaf nu zijn ze naast Britse royalty ook enthousiaste bingopresentators. Woensdag speelden ze een virtueel spelletje bingo met de bewoners van een Welsh rusthuis.\n\nVia een videogesprek rolden ze het ene balletje na het andere. Ze wisten zelf af en toe wat ‘bingo lingo’ in het gesprek te gooien. Achteraf babbelden ze ook nog wat met de winnares en andere bewoners van het rusthuis.\n\nDe Britse troonopvolgers zijn de laatste tijd erg aanwezig online. Op verschillende momenten houden ze contact met verpleegsters, dokters of gewone burgers. Groot-Brittannië is zwaar getroffen door het coronavirus. Momenteel staat het dodental op 36.042. Meer dan een derde van alle rusthuizen in het land werden getroffen.\n\nbekijk ook\n\nBroer van Kate Middleton scheert baard af voor het eerst in zeven jaar en is haast niet te herkennen: “Oh my god!”\n\nKate Middleton vertederd door pasgeboren baby tijdens virtueel bezoekje aan materniteit: “Hij is zo lief”",Prins William en Kate Middleton hebben nieuwe job: in rusthu...,nl
9101,"Voor ouders met een kindje dat snottert, is er goed nieuws: een snotneus hoeft niet per se te betekenen dat je kroost niet meer naar de crèche of school mag.\n\nIn Nederland was daar de afgelopen weken onduidelijkheid over gerezen. Veel opvanginitiatieven weigerden kinderen met een loopneus omdat het mogelijk om een symptoom van het coronavirus gaat. Vaak moesten kinderen dan een week of langer thuisblijven, terwijl er eigenlijk niet zoveel aan de hand was. De Nederlanders laten nu kinderen testen met een snotneus, zodat ze sneller weer naar de opvang kunnen.\n\nLEES OOK. Vanaf 2 juni kleuters en basisscholieren terug naar school\n\nIn ons land wordt iedereen die symptomen vertoont al getest. Een snotneus alleen is geen symptoom dat op het coronavirus wijst. Mochten er nog andere klachten zijn – ademnood, hoesten, hoofdpijn… –, dan kan dat wél op corona wijzen en dan volgt er dus een test. “Maar zo’n test zegt op zich niet zo heel veel”, klinkt het bij Kind & Gezin. “Het ene moment kan je negatief testen en enkele dagen later positief. Zieke kindjes horen thuis te blijven, maar als een kind lang milde klachten heeft, hoeft het niet al die tijd te worden geweerd. Een arts kan het verschil tussen een chronische of gewone verkoudheid en het coronavirus goed van elkaar onderscheiden, waardoor niet elk kind per se thuis hoeft te blijven.”",Goed nieuws voor ouders: kind met snotneus hoeft niet per se...,nl
9103,"“Ik kan bevestigen dat twee mensen de crash overleefd hebben”, tweette een woordvoerder van de regionale overheid. “Het gaat om Zafar Masood en Mohd Zubair, hun toestand is stabiel. We zijn ze gaan bezoeken in het ziekenhuis.” Niet veel later tweette hij dat dit een “mirakel” is.\n\nEr zouden nog overlevenden zijn, al hebben de autoriteiten dat niet bevestigd. Zo zag een reporter voor AFP een omstaander met een zwaargewond, maar levend jongetje in de armen naar een ambulance lopen. Op andere beelden is ook te zien hoe een jonge vrouw — zwaar verbrand, maar bij bewustzijn — op een draagberrie weggebracht wordt.\n\nMayday, mayday...\n\nOver de toedracht van de crash bestaat nog veel onduidelijkheid. Pakistan had net versoepelingen in de strijd tegen het coronavirus doorgevoerd. Binnenlandse vluchten konden sinds een dag opnieuw doorgaan opdat mensen samen met hun familie het einde van de ramadan zouden kunnen vieren.\n\nOm een nog onbekende reden raakte de vlucht van P.I.A. vrijdagnamiddag omstreeks 2 uur lokale tijd in de problemen. In een geluidsopname die de Amerikaanse zender CNN in handen kreeg, is te horen hoe de piloot kort voor de landing aangeeft dat beide motoren van het toestel — een Airbus A320 — uitgevallen waren. Vervolgens vraagt de toren of de piloot een ‘buiklanding’ moet maken, dat is een noodlanding wanneer het landingsgestel geblokkeerd zit. Waarom de toren die vraag stelde, is niet duidelijk. Het antwoord van de piloot is onverstaanbaar, de controletoren repliceert dat beide landingsbanen vrij zijn. Om nog onbekende redenen maakt de piloot nog twee rondjes rond de luchthaven tot er mayday, mayday over de radio weerklinkt en het toestel crasht in een woonwijk.\n\nTot gisteravond was er volgens de autoriteiten geen sprake van dodelijke slachtoffers aan de grond. Het toestel zou eerst over de platte daken van enkele gebouwen gekaatst zijn om dan tot stilstand te komen. Nog volgens de lokale autoriteiten is de reddingsoperatie bijzonder precair omdat het toestel neerstortte in een volgebouwde buurt met zeer veel smalle straatjes. Reddingswerkers schatten dat de reddingswerken drie dagen in beslag gaan nemen. Onder het puin zouden nog overlevenden zijn.\n\nPakistan kreeg eerder al af te rekenen met verschillende vliegtuigongelukken. In 2010 crashte een Airbus van de Pakistaanse maatschappij Airblue in het Himalaya-gebergte, alle 152 inzittenden kwamen om. In 2016 ontplofte een ATR-42, een klein propellervliegtuig ook van P.I.A., nabij Abbotabad. Ook toen kwamen alle 47 inzittenden om het leven.","Minstens 41 doden bij crash in Pakistaanse woonwijk, maar a...",nl
9104,"Deinze - Een gedeelde zucht van opluchting bij de gezinnen met kinderen, want vanaf 2 juni gaan de kleuter- en basisscholen weer open. Ook voor Ann Flement, haar echtgenoot Tom Van Nieuwenhuyse en hun drie kinderen – 8, 10 en 11 jaar – is dit een verademing. “Mijn echtgenoot is IT’er en is al die tijd van thuis uit kunnen blijven werken, maar met de kinderen rond hem was dat niet altijd even gemakkelijk.”\n\nLEES OOK. Vanaf 2 juni kleuters en basisscholieren terug naar school\n\nVoor Ann is dit beetje extra rust welgekomen. Ze is zelf kinesitherapeute, maar moest afgelopen zondag met spoed aan haar rug geopereerd worden. “Het is een beetje ironisch. Maar goed. Nu heb ik nog een lange revalidatie voor de boeg, zeker vier weken rusten.” Tot slot de kinderen zelf? “Onze twee jongsten misten hun vriendjes heel hard, dus die zijn erg blij. De oudste zit in het zesde leerjaar en voor hem is het slechts een magere troost. Door corona zag hij zijn bosklassen al in het water vallen en nu komen het eindejaarsfeest en zijn diploma-uitreiking in het gedrang. Ook moeten ze nu in kleinere klasgroepen zitten, hij zal dus niet al zijn vriendjes terugzien.”\n\nLEES OOK. OVERZICHT. Jeugdkampen gaan door en speeltuinen weer open: dit zijn de regels",Opluchting dat kinderen weer naar school mogen bij gezin van... (Deinze),nl
9105,"Er is weinig dat Spot niet kan. De kleine gele robot, ontwikkeld door Boston Dynamics, kan taken van mensen overnemen in de bouw, olie- of gasindustrie en zelfs in de gezondheidszorg. En ook op het platteland, want in Nieuw-Zeeland werd de vierpotige robot gebruikt als herdershond. Het verdict? De schapen reageerden alsof het een echte hond was. Voorlopig ging het over een simpele demonstratie, maar het betekent wel dat boeren binnenkort mogelijk op extra hulp kunnen rekenen om een oogje in het zeil te houden.(lto)",Volg de robot,nl
9107,In hun 15-jarige carrière als “dealmakers” bouwden Mogi en Mehdi Bayat een indrukwekkend netwerk uit. We beperkten ons in dit overzicht tot de bekendste namen uit België. Voor de cijfers baseerden we ons op de officiële jaarrekeningen die zijn neergelegd bij de Nationale Bank. Voor Mogi Bayat kozen we de nettowinst van zijn BVBA Creative & Management Group. Voor Mehdi Bayat gebruikten we de winstcijfers van Sporting Charleroi. De jongste van de broers zou er dertig procent van de aandelen hebben en probeert dat percentage stelselmatig te verhogen. De andere aandelen zijn in handen van zijn vriend en zakenpartner Fabien Debecq. (bla),Het netwerk van ‘dealmakers’ Bayat & Bayat,nl
9108,"Zonnen aan je cabine in Knokke, geen sprake van opbouw in Blankenberge: wat mag en wat niet aan de Oostkust?","Gentse Vrijdagmarkt bruist weer, maar regels volgen blijkt m... (Gent)",nl
9109,"Vergeet de naam bakfiets, het exemplaar op drie wielen, dat volgens critici ook overal in de weg rijdt. Hij maakt steeds meer plaats voor de cargobike. Vergeet ook het vooringenomen denken dat die cargobike enkel door de idealistische fietser, wereldverbeteraar, ecologist wordt gebruikt. Vergeet ook de drie wielen onder de cargobike. De hedendaagse exemplaren gaan op twee wielen en zijn daardoor veel meer wendbaar. Bovendien, 95% is elektrisch aangedreven. Niemand wil zich nog in het zweet rijden met de kinderen of de cargo voorin.",Onze Bicycle Guy bespreekt de nieuwe generatie bakfietsen: d...,nl
9110,"Felice Mazzu (54) is in vergevorderde onderhandelingen met Union Sint-Gillis. De 1B-club wil de ervaren coach zo snel mogelijk binnenhalen alvorens Standard hem helemaal opvrijt als potentiële opvolger van Michel Preud’homme. Union lijkt aan het langste eind te trekken, want Mazzu staat op het punt om te tekenen. Jürgen Geril\n\nWie dacht dat Felice Mazzu op zijn blote knieën naar Sclessin zou kruipen: denk opnieuw. Sinds Mazzu in november werd ontslagen bij RC Genk – ook na interne tegenwerkingen – wil hij niet per se meer naar de allergrootste club. Hij wil het interessantste project. Standard coachen is mooi, maar Union in 1B charmeert hem evenzeer en zelfs meer.\n\nDe Brusselse club is al enige tijd geïnteresseerd in de Italo-Belg. Sinds uitlekte dat Standard in Mazzu de ideale opvolger ziet van Michel Preud’homme schakelde de 1B-club nog een versnelling hoger. Vorige week werd een officieel voorstel naar Mazzu’s entourage gestuurd en ondertussen naderen de besprekingen tussen de club en manager Mogi Bayat hun eindfase. Union verbrak gisteren alvast de samenwerking met huidig coach Thomas Christiansen en verwacht eerstdaags de handtekening van Mazzu.\n\nIn het Dudenpark moet Felice Mazzu een team samenstellen die een goeie mix is tussen jeugd en ervaring waarmee de club naar 1A kan promoveren. Twee jaar na zijn overname vindt de steenrijke Engelse eigenaar Tony Bloom – die ook Brighton & Hove bezit – het immers tijd om te oogsten. Daarom heeft Union een trainer nodig die het klappen van de zweep kent.\n\nSlikken voor Standard\n\nVoor Standard wordt Mazzu’s keuze slikken. Als Michel Preud’homme straks aankondigt dat hij stopt als trainer, moeten de Luikenaars een andere coach zoeken. Marc Wilmots schoof zichzelf naar voren, maar hij wordt het niet.\n\nOp zijn beurt hoopt Mazzu bij Union allicht de werkvreugde terug te vinden van het begin van zijn carrière toen hij, ook al in het Brusselse, naam maakte bij White Star Woluwe en daarna jarenlang succes kende bij Charleroi. Zijn verleden als succestrainer bij de Karolo’s, speelt op de achtergrond trouwens mee om niet te opteren voor Standard. Dat blijft moeilijk liggen bij sommige Luikse fans. Het feit dat Standard met een beperkter budget topdrie-ambities moet realiseren, schrikt ook wat af.\n\nAls Mazzu straks opnieuw aan de slag is, zal dat een opluchting zijn. Mocht hij geen nieuwe trainersjob vinden, moet hij op 1 september zijn oude functie als LO-leerkracht opnieuw opnemen.",Wordt Felice Mazzu de nieuwe coach van Union? Brusselse 1B-c...,nl
9111,"De onderzoeksrechter heeft een 28-jarige man aangehouden, die woensdagavond zijn 21-jarige ex-vriendin had proberen wurgen in een bosje in Ellikom (Meeuwen-Gruitrode) in Oudsbergen. Dat maakte het parket van Limburg vrijdagavond bekend. Een buurtbewoner hoorde het slachtoffer om hulp schreeuwen en kon de man van haar aftrekken. Vervolgens nam de buurtbewoner haar mee naar zijn appartement.\n\nDaar begon de agressieveling met een ijzeren stang op een venster te kloppen in een poging binnen te geraken. Intussen werd de politie van de zone CARMA verwittigd. De belager was vervolgens vertrokken vanop de plaats van de feiten. Agenten konden de man, die ook in Ellikom verbleef, korte tijd later in de boeien slaan. De twintiger is geen onbekende van politie en gerecht.\n\nVrijdag is hij bij de Limburgse onderzoeksrechter moeten verschijnen, die de man naar de gevangenis liet overbrengen.",Jongeman aangehouden voor poging doodslag op ex-vriendin in ...,nl
9112,"Zondag om 10u kan u Wout van Aert aan het werk zien op online wielerplatform Zwift. Samen met de rest van de Jumbo-Visma ploeg werkt hij de laatste etappe af van een interne e-competitie.\n\nDe voorbije weken deed de ploeg overwegend vlakke parcoursen aan, maar nu staat de beklimming van de Alpe du Zwift gepland, een digitale versie van Alpe d’Huez. Na een vlakke aanloop van dertien kilometer begint de race aan de voet van de klim. Favorieten zijn Sep Kuss, Jonas Vingegard, Steven Kruijswijk en Primoz Roglic.",Wout Van Aert rijdt zondag virtuele Alpe d’Huez op,nl
9113,"In 2022 wil Club Brugge in zijn nieuwe stadion op de huidige Olympia-site spelen. Blauw-zwart moet het finale ontwerp nog kiezen en de vergunningen aanvragen, maar over de concrete invulling is weer wat meer bekend. Een overzicht in cijfers, met als klap op de vuurpijl: een microbrouwerij, naar het voorbeeld van Tottenham.",Zin in een blauw-zwart biertje? Dit is het nieuwe stadion va...,nl
9114,"Mechelen -\n\nZe zijn zeldzaam, maar ze bestaan nog. Mensen uit de showbizz die door het coronavirus nul inkomen hebben en toch geen steen en been klagen. Stand-upcomedian Bert Gabriëls blijft gematigd optimistisch. “Dat geld zijn we kwijt. Maar er zijn mensen die het vandaag veel moeilijker hebben. Ik ben ondertussen als jurist gaan werken. Verder doe ik vrijwilligerswerk in een woonzorgcentrum en probeer ik mijn eindejaarsconferentie up-to-date te houden”",Komiek Bert Gabriëls weigert tegemoetkoming: “Heb het gevoel... (Mechelen),nl
9115,"Ik lees dezer dagen drie kranten per dag, Het Nieuwsblad, de Tijd en Het Laatste Nieuws. Dat zijn honderd pagina’s en meer per dag en op het einde ben ik net niet depressief. Mag het alstublieft ook eens goed nieuws zijn? Ik verdraag geen onheilstijdingen over corona meer.",“Laat drie mensen iets beslissen in het wielrennen en de eer...,nl
9116,"Wie Adrien Trebel (29) wil, kan hem gratis komen oppikken bij Anderlecht. Gezien zijn beperkt aantal speelminuten en zijn gevoelige knie, beseft RSCA dat zijn loon van 2,71 miljoen per jaar te zwaar weegt.\n\nZijn entourage tast nu de markt af en als ze een club vinden die Trebel genoeg loon en tekengeld biedt, zal paars-wit normaal niet moeilijk doen. Anders zitten ze nog vast aan de grootverdiener tot 2023. Wat versterkingen betreft, mikt Anderlecht vooral op goedkope spelers. In Brazilië wordt het samen met Italiaanse clubs gelinkt aan Fabinho, een 20-jarige spelverdeler van Sao Paolo. Die is einde contract, maar er moet wel een opleidingsvergoeding betaald worden. Veel ervaring heeft Fabinho nog niet, maar bij de jeugd verzamelde hij wel twaalf titels.",Adrien Trebel kan gratis weg bij Anderlecht,nl
9117,"Hij schrijft niet ’s nachts, op een laptop op zijn zolderkamertje. Maar op zijn smartphone, terwijl hij pendelt naar zijn werk. Drie maanden aan een stuk. Goed voor 212 pagina’s, en nu ook goed voor de prestigieuze thrillerprijs Gouden Strop 2020. Dominique Biebau (42), een leerkracht Nederlands uit Lovenjoel (Vlaams-Brabant), treedt daarmee in de voetsporen van topauteurs als Jef Geeraerts.",Vlaming wint prestigieuze literatuurprijs voor boek dat hij op gsm schreef: “Subtiel puntje-van-je-stoel-werk”,nl
9118,"Buiten trainen in groep: het mag weer sinds maandag. Dus trokken de renners van Pauwels Sauzen-Bingoal voor het eerst sinds de coronacrisis samen op pad. Over koersen op anderhalve meter, het snot veilig uit de neus halen en achter het stuur zitten met een mondmasker. Dit alles onder het toeziend oog van een verrassende wegkapitein: “Wij moeten het goede voorbeeld geven”, aldus Mario De Clercq.",Pauwels Sauzen-Bingoal op eerste groepstraining sinds de cor...,nl
9119,"Paul Conway, de baas van Pacific Media Group (PMG) én nieuwe patron van KV Oostende, is in België. Hij sprak met de technische staf, maar ook met spelersmakelaars van jongens die bij KVO willen blijven, zoals Akpala en Milovic.\n\nHun toekomst is onzeker, net zoals die van trainers Adnan Custovic en Franck Berrier. PMG zal wellicht zelf coaches en jonge spelers aanbrengen. Het hart van Custovic en Berrier ligt nochtans bij KVO. Zo hielpen zij vóór de overname mee aan de veiling ten voordele van Oostende. Een schilderij van Kamagurka, een shirt van Dzeko… Het leverde zo’n 50.000 euro op dat nu vloeit naar de jeugd- en supporterswerking en sociale projecten. Ook oud-speler Sebastien Siani droeg daaraan bij. Hij wil graag terugkeren en trainde zelfs mee, maar ook hij moet weinig hoop koesteren.\n\nFoto: RUDY DECLERCK",KV Oostende-baas Paul Conway is in België en praat met coach...,nl
9120,"Lang genoeg gebricoleerd en brood gebakken, bij Wout van Aert (25) gaat de focus vanaf volgende week weer helemaal op het wielrennen. Jammer, maar helaas: de eivolle wegkalender betekent straks sowieso snoeien in de crosswinter. “Ik moet ook rekening houden met volgend seizoen met de Olympische Spelen en een WK in België. 2021 moet een gigantisch jaar worden.”",Het grote weekendinterview met Wout van Aert: “Twintig cross...,nl
9121,"De ene controleert de Belgische transfermarkt en beïnvloedt de inkomstenstromen van de clubs, de andere leidt de Belgische voetbalbond en heeft invloed op de verdeling ervan. In vijftien jaar tijd werden de Frans-Iraanse broers Mogi (45) en Mehdi Bayat (41) incontournable in het Belgische voetbal.",De Koninklijke Belgische Bayat-bond: hoe twee gebroeders in ...,nl
9122,"In de vierde aflevering van onze Giro-quiz gaan we op zoek naar tien legendarische cols. Bent u een berggeit? U krijgt nu alvast de kans het te bewijzen. Ken uw klassiekers en test uw kennis!\n\nWe gaan meteen op zoek naar één van de meest mythische cols uit de geschiedenis van de Giro. Onder anderen Thomas De Gendt schreef er geschiedenis met ritwinst op de top van deze 2758 meter hoge col. Welke reus zoeken we?\n\nOok al ligt deze col in het centrum van het land, toch kreeg hij een Duitse naam mee. Nairo Quintana won er in 2017 de negende etappe en pakte die dag ook het roze. Welke col zoeken we?\n\nDeze helling in de buurt van het Comomeer komt niet zo vaak voor in het parcours van de Giro. Op de top staat een kerkje en een wielermuseum. De lokale heilige, naar wie de helling is vernoemd, is de officiële beschermheilige van het wielerpeloton. Welke helling zoeken we?\n\nEddy Merckx schreef op deze Dolomietencol geschiedenis door er in 1968 de basis te leggen van zijn eerste van vijf eindzeges in de Giro. Welke loodzware col zoeken we?\n\nDeze 18 kilometer lange beklimming gaat iets voorbij halfweg over in een grindpad. Chris Froome legde er de basis van zijn Girozege met één spectaculaire aanval van ver. Welke col zoeken we?\n\nDe top van de col die we zoeken ligt op 1.852 meter in de Dolomieten. De meest gebruikelijke route is de klim vanuit Mazzo di Valtellina. Sinds zijn Girodebuut in 1990 is deze route al tien keer gebruikt geweest. Lance Armstrong noemde de col in 2004 de zwaarste klim die hij ooit gereden had. Welke col zoeken we?\n\nMet een stijgingspercentage van gemiddeld 11,9 procent is deze elf kilometer lange col één van de meest gevreesde. De finish lag al zes keer op de top van deze col die in 2003 voor het eerst in het Giro-parcours werd opgenomen. Gilberto Simoni won de twee eerste aankomsten op deze col. Welke zoeken we?\n\nWe gaan op zoek naar een aankomst op de flanken van een vulkaan. De beklimming wordt ook dit jaar in het parcours opgenomen. Welke vulkaan zoeken we?\n\nWe zijn op zoek naar de Pantani-berg, daar waar hij in 1998 de basis legde voor zijn eindzege. Deze Dolomietencol ligt in een keten van cols. Welke helling zoeken we?\n\nDeze legendarische helling schreef vooral in 1988 geschiedenis. De Nederlander Johan Van der Velde bereikte als eerste de top in een heuse sneeuwstorm. Bevangen door de kou moest hij in de afdaling richting Bormio voet aan grond zetten. Welke 2621m hoge col zoeken we?",GIROQUIZ. Test uw kennis van de meest befaamde Italiaanse co...,nl
9123,"Geklap om 20 uur, spandoeken… over het hele land zet iedereen in coronatijden zijn beste beentje voor om zijn solidariteit te tonen. Michel D’Hooghe (74), voormalig voorzitter van de Belgische voetbalbond en van Club Brugge, draagt op geheel eigen wijze bij: elke dag speelt hij een deuntje op zijn accordeon voor iedereen die het nodig heeft. “Muzikale vitamientjes”, lacht de dokter, die nu nog steeds lid is van het medisch comité van wereldvoetbalbond FIFA. “De dag na de titel van Brugge heb ik enkele oude clubliederen naar Bart Verhaeghe gestuurd.”","Michel D’Hooghe, ex-Club-voorzitter, laat elke ochtend accor...",nl
9124,"Tom Waes bezocht al de meest extreme plekken. Hij verkende de verdrinkende Tuvalu-eilanden en hij ploegde door het smeltende Groenland, maar in Japan was hij nog nooit geweest. Met een driedelige Reizen Waes-special zet hij dat recht. “Japan is heel apart en gesloten. Maar zó fascinerend dat ik er zeker terugkeer.” 7 zaken die Tom Waes verbaasden in het land van geisha’s en vechtende blote mannen.",Na zoveel extreme bestemmingen kon dit land Tom Waes wél nog...,nl
9125,"Dat Temptation Island met Zach en Simone reality-gewijs een goed koppel heeft binnengehaald, mag duidelijk zijn. Na twee dagen op het eiland lag hij al te rampetampen met verleidster Romee. Nadat hij zijn kampvuurjoker inzette en daarmee zijn vriendin Simone teleurgesteld achterliet, verweet hij haar ‘zo koud en kil als Stalin’ te zijn. Nog een aflevering verder besloot hij om verleidster Romee alle hoeken van de kamer te laten zien. Voor wie denkt dat Zach het daarbij liet, heeft zijn (ex-)vriendin Simone nog nieuws. Na Temptation Island probeerde Zach Simone te overtuigen dat zij hele erge dingen heeft gezegd: “hij heeft geprobeerd me te brainwashen.”",“Zach heeft geprobeerd me te brainwashen”: Simone getuigt ov...,nl
9126,"Hoe overleef je als jong en hip Belgisch kledingmerk in coronatijden? Door een bijzondere samenwerking aan te gaan, bijvoorbeeld. Door nog beter naar je fans te luisteren én door een klein beetje geluk. Op de set van de shoot voor de speciale Samsung x 42|54-collectie doen Elodie Ouedraogo en Olivia Borlée hun verhaal. “Zelfs de grootste haters zien nu de voordelen van een legging.”",Elodie Ouedraogo en Olivia Borlée ontwerpen samen collectie: “Zelfs de grootste haters zien nu de voordelen van een legging”,nl
9127,"Boeken, apps, consultaties: astrologie gaat als een komeet. En het zijn vooral jongeren die zich laten leiden door de sterren. “Ze willen orde in de chaos scheppen, omgaan met wat onzeker is.”\n\nWanneer vind ik de liefde van mijn ­leven? Moet ik van werk veranderen? En nu ook: wanneer verdwijnt dat verschrikkelijke virus? Het zijn slechts enkele van de vele vragen die astrologen voorgeschoteld ...",In onzekere tijden kijken we naar boven: de comeback van ast...,nl
9128,"De ene was de zoon van ­marktkramers en dacht dat ­iederéén deurwaarders over de vloer kreeg, de andere tekende karikaturen in de klas en zag zijn voetbalcarrière in duigen vallen. ­Vandaag lijkt het ­broodje van Adil El Arbi (31) en Bilall ­Fallah (34) ­gebakken: na Bad boys for life mogen ze ook Bad boys 4 en Beverly Hills cop 4 regisseren. Dit is het ­verhaal van twee jongens die Hollywood koste wat het kost zouden veroveren. “Of ik word regisseur, of fucking clochard.”",Van gebuisde filmstudenten tot de ‘bad boys’ van Hollywood: ...,nl
9129,"Hij groet ’s morgens de dingen, schaaft vervolgens wat aan zijn bokstechniek en neemt als een spons de gekke wereld op. Hoe die wereld, of zijn werk, er straks zal uitzien, weet Alex Agnew evenmin. Maar als het kleiner moet, gaat hij met evenveel plezier in een zaaltje vol mondmaskers staan. “Ook als dat voor een derde minder volk of ­inkomsten zorgt.” En intussen lokken zijn podcasts evenveel mensen als er in twee Sportpaleizen passen.","De luidste aller comedians in lockdown: “Als we de creatievelingen zijn die we denken te zijn, moeten we dat nu maar tonen”",nl
9130,"Netflix roert al eventjes de grote trom als het over White lines gaat, de serie die de makers van La casa de papel uit hun hoed hebben getoverd. De speurtocht naar de waarheid achter een oude moord speelt op Ibiza en voor het party-eiland is alvast een mooie rol weggelegd. Helaas houdt het feestje van slikken en seks daar op.",RECENSIE. ‘White lines’ van Alex Pina: Lege oogverblinding **,nl
9131,"Net als Beraadgeslagen en SCHNTZL is Glass Museum een duo van piano/keyboards en drums. Maar wat de uit Doornik afkomstige Brusselaars Antoine Flipo en Martin Grégoire ­opdissen – een mix van jazz, electronica én dance – heeft meer affiniteit met de Britse succesgroep Gogo Penguin. Luister maar eens naar Clothing, dat begint met knisperende drums en u na een rustig middenstuk langzaam in trance brengt, als stond u vlak voor het podium van Tomorrowland.",RECENSIE. ‘Reykjavik’ van Glass Museum: Van Tomorrowland tot...,nl
9132,"De concertreeks van Bart Peeters in de Lotto Arena is door corona abrupt onderbroken, maar daardoor laat de zanger zich niet tegenhouden. Wanneer de concerten die normaal nog deze maand zouden moeten plaatsvinden, echt kunnen doorgaan, blijft afwachten. Dat op dat moment alweer extra shows aan het lijstje moeten worden toegevoegd, voorspellen we nu al.",RECENSIE. ‘Bart Peeters Deluxe,nl
9133,"Fatum nos iunget. Het noodlot zal ons ver­binden. Het is de leuze van de Church of Ra, de wereldwijde fanschare die de Vlaamse metalband Amenra in twintig jaar heeft opgebouwd. Frontman Colin H. van Eeckhout (41) geniet van dat succes, maar laat ook af en toe licht in de duisternis. “Sta je dode vogels aan ­kruisen te nagelen voor je artwork, komen je kinderen binnen: Leg die kraaienpoten aan de kant, papa, en ga mee voetballen. Dat is leuk, want dat is de realiteit.”",De man die zich laat ophangen aan vleeshaken is nu aan het preteachen: “Ik weet niet hoe je een 9-jarige iets duidelijk maakt”,nl
9134,"Wedden dat je de tonen van Yéké yéké voor de rest van de dag niet meer uit je hoofd krijgt? En terecht, want Kanté was dankzij die hit de eerste West-Afrikaanse artiest ooit die meer dan een miljoen singles verkocht. Hij nam het nummer op midden jaren 80 terwijl hij illegaal in Parijs verbleef. Toen het in 1987 op single uitkwam, werd het tegen alle verwachtingen in een monsterhit. In België stond het twee weken lang op nummer 1. “Je kan niet over dé Afrikaanse muziek praten”, zegt Patrick De Grootte, organisator en programmator van het Sfinks Festival in Boechout. “Maar dit nummer was een eye opener voor westerlingen die niet snel naar Afrikaanse of andere wereldmuziek zouden luisteren.”\n\nKanté was niet enkel een zanger en muzikant, maar ook een zogenaamde griot. “Dat zijn West-Afrikaanse muzikanten en dichters die verhalen en tradities in leven houden. Ze hebben een grote maatschappelijke en sociale rol te spelen.” Om die reden is hij door het succes van Yéké yéké nooit beginnen te zweven. “Muziek is voor een griot geen vermaak. Voor hen, en voor de hele West-Afrikaanse samenleving, dient muziek om verhalen, geschiedenis en tradities te verhalen en in ere te houden. Pas op, hij vond het wel leuk dat hij een ster was. Hij was één van de allergrootsten ooit, maar sterallures had hij niet. Altijd down to earth. Een hele lieve en aimabele man en een groot artiest. Veel belangrijker voor de West-Afrikaanse muziek dan die ene hit.”\n\nKanté overleed vrijdag in een ziekenhuis in de Guineese hoofdstad Conakry, hij was al een tijd ernstig ziek.",Nooit meer Yéké yéké: Guineese superster Mory Kanté overled...,nl
9135,"Een klein LGBT-personage in een Disney-film, dat is niet nieuw. Maar een jongen die uit de kast komt tegenover zijn ouders in de hoofdrol? Dat is wel nieuw. Het is het verhaal van de nieuwe Pixar-kortfilm Out, die verschijnt op Disney+ in de SparkShorts-reeks op het streamingplatform.\n\nDaarin gaat Greg samenwonen met zijn vriend Manuel. Alleen heeft hij nog niet aan zijn ouders verteld dat hij homoseksueel is. Die ouders staan algauw aan zijn deur om hem te helpen met de verhuis. Om duidelijk te maken dat de waarheid vertellen makkelijker is dan alles te proberen verstoppen, krijgt Greg de hulp van toverdieren, een hond en een kat die zich op een regenboog voortbewegen.\n\nIn de recente Pixar-film Onward was het nevenpersonage politieagente Spector, een cyclope, al lesbisch. Het zorgde ervoor dat de film geband werd in het Midden-Oosten. Maar dat was geen hoofdrol. Marvel, waar Disney eigenaar van is, kondigde wel eerder al aan dat Valkyrie lesbisch is en dat er in The eternals een homokoppel te zien zal zijn.",Ongezien: Disney+ maakt kortfilm over jonge homo,nl
9136,"Het verjaardagsalbum 30 jaar Mama’s Jasje:De jaren van verstand is er al. Nu komt Mama’s Jasje ook met een tournee naar aanleiding van hun dertigjarige bestaan.\n\nIn het voorjaar van 2021 trekken Peter Vanlaet (52) en de zijnen naar vijf theaterzalen in Vlaanderen. Beginnen doen ze op zaterdag 17 april in De Roma in Antwerpen. Vervolgens gaat het naar Het Depot in leuven (24 april), Capitole in Gent (30 april), het Kursaal in Oostende (8 mei) en het Ethias Theater in Hasselt (14 mei). De band zal er dertig nummers brengen, met klassiekers als Doe het licht maar uit en Als de dag van toen.\n\nTickets voor 30 jaar Mama’s Jasje zijn vanaf maandagochtend 10 uur te koop via livenation.be en proximusgoformusic.be.",Mama’s Jasje viert dertigste verjaardag met tournee,nl
9137,"Regi gaf zijn hit Kom wat dichterbij een tweede leven, maar zelf heeft Gene Thomas (47) intussen ook niet stilgezeten. Sinds vrijdag is zijn verzamelalbum OmSINGeld uit met daarop 47 nummers, waaronder ook de Liefde voor muziek -nummers én zijn bewerkingen van Franse chansons. “Wie weet ga ik ooit nog eens de Franse toer op.”\n\n“Zeventien jaar solo? Goed dat jij dat zegt, want ik wist niet dat ik al zolang bezig ben. Ik ben meer een gevoelsmens dan een datamens. Ik blijf gewoon muziek maken, zolang ik het leuk vind en er een ...","Gene Thomas brengt verzamelalbum uit, mét ‘Liefde voor Muzie...",nl
9138,"De originele Britse artiest had er geen sikkepit succes mee. Louis Neefs’ versie stond amper twee weken in de hitparade. En toch leveren we het eco-protestliedje ‘Laat ons een bloem’ al vijftig jaar van generatie op generatie over. Deze week lanceerde LikeMe, de band van de gelijknamige serie, hun versie, waardoor straks ook Ketnetters voor altijd met deze oorworm zitten.",50 jaar geleden dreigde het lied uit de popgeschiedenis gewi...,nl
9139,"Oudsbergen -\n\nDe onderzoeksrechter heeft een 28-jarige man aangehouden, die woensdagavond zijn 21-jarige ex-vriendin had proberen wurgen in een bosje in Ellikom (Meeuwen-Gruitrode) in Oudsbergen. Dat maakte het parket van Limburg vrijdagavond bekend. Een buurtbewoner hoorde het slachtoffer om hulp schreeuwen en kon de man van haar aftrekken. Vervolgens nam de buurtbewoner haar mee naar zijn appartement.",Jongeman aangehouden voor poging doodslag op ex-vriendin (21... (Limburg),nl
9140,Democratisch presidentskandidaat Joe Biden heeft in de Verenigde Staten voor opschudding gezorgd met een verklaring ter ondersteuning van Afro-Amerikaanse kiezers. Biden zei vrijdag tegen een prominente Afro-Amerikaanse radiopresentator dat hij geen echte zwarte was als hij moest nadenken of hij hem steunde of president Donald Trump.,Presidentskandidaat Joe Biden tegen Afro-Amerikaan: “Wie Trump stemt is niet echt zwart”,nl
9141,"Vrijdag zijn 97 mensen om het leven gekomen toen een lijnvliegtuig na een technisch probleem neerstortte in een woonwijk van Karachi, in het zuiden van Pakistan, zo blijkt uit een nieuwe balans die de autoriteiten zaterdag bekendgemaakt hebben. Twee mensen overleefden de crash. De Airbus A320 van de Pakistaanse luchtvaartmaatschappij PIA had een honderdtal mensen aan boord.","Minstens 97 doden bij crash in Pakistaanse woonwijk, maar als bij wonder ook overlevenden",nl
9142,"Vlaams mobiliteitsminister Lydia Peeters (Open VLD) ligt binnen de regering onder vuur, omdat ze het gebruik van nieuwe apparatuur bij keuringscentra om vervuilende dieselauto’s op te sporen wil uitstellen. CD&V en N-VA zijn niet te spreken over die beslissing.",Opsporing van vervuilende diesels verdeelt Vlaamse regering: “Vervuiling op de gezondheid”,nl
9143,"Hagelwitte asperges, pikante waterkers of sappige aardbeien. Vers van het veld, uit het water of uit de kas. Onze provincie heeft heel wat lekkers te bieden. Voor deze telers is het dagelijkse kost, met de recepten van chef Wilfried Beliën (restaurant Grevenhuis in Borgloon) maak je er iets bijzonders van.",KOKEN. De beste recepten met de lekkerste ingrediënten van L...,nl
9144,Het verjaardagsalbum 30 jaar Mama’s Jasje:De jaren van verstand is er al. Nu komt Mama’s Jasje ook met een tournee naar aanleiding van hun dertigjarige bestaan.,Mama’s Jasje viert dertigste verjaardag met tournee,nl
9145,"Thomas reist samen met begeleidster Chiara door Limburg om rolstoeltoegankelijke fiets- en wandelroutes te ontdekken. “Voor mensen met een beperking is dat letterlijk een zoektocht”, vertelt Chiara.",Thomas reist door Limburg op zoek naar rolstoeltoegankelijke wandel- en fietsroutes,nl
9146,"Brussel -\n\nMeer dan zes op de tien (62 procent) Belgische bedienden die tijdens de lockdown aan het werk zijn, doen dat van thuis uit. België scoort daarmee beter dan de meeste van zijn buurlanden. Het was ooit anders.",Belgen plots bij beste telewerkers,nl
9147,"Een klein LGBT-personage in een Disney-film, dat is niet nieuw. Maar een jongen die uit de kast komt tegenover zijn ouders in de hoofdrol? Dat is wel nieuw. Het is het verhaal van de nieuwe Pixar-kortfilm Out, die verschijnt op Disney+ in de SparkShorts-reeks op het streamingplatform.",Ongezien: Disney+ maakt kortfilm over jonge homo,nl
9148,"Voor ouders met een kindje dat snottert, is er goed nieuws: een snotneus hoeft niet te betekenen dat je kind niet meer naar de crèche of de school mag.\n\nLEES OOK. Alle kinderen dit jaar nog minstens één dag naar school\n\nOPROEP. Hasseltse directeur stelt zich vragen bij verdere opening scholen\n\nIn Nederland werden de afgelopen weken kinderen met een loopneus geweigerd op school en in de opvang omdat dat een mogelijk symptoom is van het coronavirus. Vaak moesten de kinderen dan een week of langer thuisblijven, terwijl er eigenlijk niet veel aan de hand was. Want een snotneus is enkel een symptoom van corona als het gepaard gaat met andere klachten, zoals ademnood, hoesten en hoofdpijn. Bij dergelijke symptomen volgt in ons land sowieso een coronatest. “Maar zo’n test zegt op zich niet heel veel”, klinkt het bij Kind en Gezin. “Het ene moment kan je negatief testen en enkele dagen later positief. Zieke kindjes horen thuis te blijven, maar als een kind lang milde klachten heeft, hoeft het niet al die tijd te worden geweerd. Een arts kan het verschil tussen een verkoudheid en corona best onderscheiden, waardoor niet ieder kind per se thuis moet blijven.”\n\nLEES OOK. Bijna iedereen onder de twaalf weer naar school: hoe doet Nederland dat?\n\nbekijk ook\n\nHasseltse directeur stelt zich vragen bij verdere opening scholen",Goed nieuws voor ouders: kind met snotneus hoeft niet per se thuis te blijven,nl
9149,"De jeugdkampen mogen doorgaan, zo bevestigde Vlaams minister van Jeugd Benjamin Dalle gisterenavond. Maar ze zullen er anders uitzien. Zo worden deelnemers verdeeld in bubbels van 50 personen, en mogen verenigingen niet verder dan 150 kilometer buiten de landsgrenzen trekken.","Limburgse jeugdbewegingen opgelucht, “maar bubbels worden u... (Binnenland)",nl
9150,*** Dat Paul Kumpen dit nog mag meemaken! Zijn poulain Jochim - met een i en niet met een e - Aerts van Ridley heeft Bikeville overgenomen. Wat een trofee! Een producent van racefietsen die meteen een ...,Uw portie weetjes en praatjes van economisch Limburg: onze w...,nl
9151,"Limburgse overheden besteden ieder jaar zo’n 3,6 miljard euro aan allerlei overheidsopdrachten. Maar slechts een derde daarvan gaat naar de ‘eigen’ kmo’s. Erger nog, bijna de helft onze overheidsopdrachten gaat naar het buitenland.\n\nDat blijkt uit berekeningen van de Directie Ondernemen van de provincie Limburg. Jaarlijks besteden overheidsinstanties in de Europese Unie ongeveer 14 procent van het bbp aan overheidsopdrachten. “Het ...",Limburgse overheden kopen te weinig bij Limburgse bedrijven,nl
9152,"De Hertog en de Hertogin van Cambridge hebben woensdag avond een aantal rusthuis bewoners verrast met een online spelletje bingo.\n\nOm de ouderen een hart onder de riem te steken en de eenzaamheid wat te verlichten besloten prins William en Kate Middleton te videochatten met enkele rusthuisbewoners in het Shire Hall Care Home in Cardiff in Groot-Brittannië. Het werd uiteindelijk geen saai gesprek, want de prins en prinses besloten om mee te spelen met een spelletje bingo. Tot groot plezier van de bejaarden natuurlijk. Al kon het volgens een van de bewoonsters de volgende keer wel beter",Prins William en Kate spelen spelletje bingo met rusthuisbew...,nl
9153,"Zelfs uw pensioenspaarfonds is niet ontsnapt aan het coronavirus. De voorbije weken werden er enorme verliezen geleden. Hoog tijd om wat overblijft in veiligheid te brengen, of net het moment om bij te storten?","Hoe het coronavirus zelfs uw pensioen aantast, en wat u daar...",nl
9154,"Als de droogte daar is, komt het mijnwater weer aan de oppervlakte. Dagelijks stroomt een grote hoeveelheid van dat mijnwater in de Zuid-Willemsvaart. “Pure verspilling”, klinkt het dan. Maar is dat ook zo?",Grondwaterexpert: “Mijnwater wordt niet verspild”,nl
9155,"Subaru lanceert zijn eerste hybride modellen. Een daarvan is de Forester. De iconische boxermotor is daarmee helemaal mee met de tijd, zo leert een eerste testrit.\n\nWij hebben altijd een boontje gehad voor Subaru. De eigenzinnige technologie, het dwarse design, de koppigheid waarmee eigen keuzes worden gemaakt, soms tegen beter weten in. We krijgen bij Subaru wat ...",Getest: een eigenzinnige auto die alle andere SUV’s beledigt,nl
9156,"Beringenaar Dominique Vandermeulen (65), die lid is van wielertoeristenclub Beverlo 2020, fietste de afgelopen weken al meer dan duizend kilometer om mondmaskers te leveren bij bedrijven en particulieren.",Dominique fietst meer dan 1.000 km om mondmaskers te verdele... (Beringen),nl
9157,"“Wie is Barrie?” Dat wordt in de toekomst dé vraag in de Vlaamse kroeg. Bar-e is een nieuwe app voor de horeca, een digitale ober waarmee u kunt trakteren, bestellen en betalen, zonder geld of kaart.",Wordt Barrie de gulle app waarmee we opnieuw kunnen geniete... (Beringen),nl
9158,"Zaterdag staat er een pittig windje. De westenwind zal gemiddeld 4 tot 5 Beaufort halen, met soms windvlagen tot zo’n 45 km/u. Deze wind voert vrij frisse lucht richting Limburg, waarin het moeilijk wordt om de kaap van 20 graden te bereiken.",“Er staat vandaag een fris en pittig windje”,nl
9159,"Depot Margo, een SALK-project dat voedseloverschotten herverdeelt onder kansarmen, kan een rolmodel zijn voor Vlaanderen. Dat zegt minister Wouter Beke (CD&V). Hij belooft werk te maken van een vaste organisatiestructuur.",Depot Margo maakt soep van groentenoverschotten,nl
9160,"IJsheiligen, je gelooft erin of niet. Zeker is dat voor heel wat groenten pas nu de ideale groeicondities aanwezig zijn in zowel volle grond als mobiele moestuin. Maar waar vind je plantgoed?",Waarom je dit weekend best de handen uit de mouwen steekt in...,nl
9161,Erik Bussé met een Bell 47. Hij schat dat er in Limburg 20 à 30 personen zijn met een privéhelikopter. luc daelemans,Limburgers en hun helikopters,nl
9162,DIY. Een plantenterrarium is een musthave in huis: zo maak je er zelf eentje,Stad Genk gaat 6.500 niet afgehaalde mondmaskers dan toch aa... (Genk),nl
9163,We hebben steengoede designers en vaklui in onze provincie. Alleen vergeten we dat soms wel eens. Deze liefhebbers niet: ze vielen als een blok voor dat ene designstuk en kopen bewust Limburgs.,WONEN. Liefde voor Limburgs design: “Trots op al die steengo...,nl
9164,"Dorina is plantenverslaafd, en grafisch ontwerper in spe. Ze reanimeert, verzorgt en verkoopt planten in De Serre in Hasselt. Kringwinkels en plantencentra zijn haar tweede thuis, ecologie en katten knuffelen haar grootste hobby’s. Ze toont haar uit de hand gelopen plantenverzameling via Instagram op @plantenstek. Hier deelt ze haar beste tips.\n\nEen terrarium is helemaal in. Het staat niet alleen hip op je kast, het is ook makkelijk te onderhouden. Ook wat vrije tijd? Ik leer je hoe ik de mijne maakte!\n\nDit heb je nodig:\n\nGrote glazen bokaal, pot ...",DIY. Een plantenterrarium is een musthave in huis: zo maak j...,nl
9165,Vanaf 2 juni wordt het nieuwe parkeersysteem - met het gratis uurtje - in Genk ingevoerd. Op die dag moet er ook weer betaald moet worden om te parkeren.,Vanaf 2 juni weer betalend parkeren in nieuw systeem,nl
9166,"Ooit stond ze op de catwalk als model voor grote modehuizen, vandaag trekt de Houthalense Martine Thoelen zich liefst helemaal alleen terug in haar atelier. Met de handen in het porselein.\n\nHaar kunstwerken in porselein ogen fragiel, net als Martine Thoelen (49) zelf. Met een zachte stem, en afwachtende houding begint ze haar verhaal. Ze spreekt niet graag voor publiek, zo blijkt tijdens ...",Houthalense Martine Thoelen ruilde catwalk in voor atelier,nl
9167,Maandag start de laatste fase van de aanleg van de nieuwe rotonde in Veldwezelt. Voor het gemotoriseerd verkeer richting Maastricht wordt vanaf dan de 2de Caribinierslaan afgesloten en wordt er een vrije grote omleiding ingevoerd via Lanaken en Smeermaas.,Doortocht naar Maastricht afgesloten vanaf maandag,nl
9168,DIY. Een plantenterrarium is een musthave in huis: zo maak je er zelf eentje,Paardenboer verliest lading strobalen,nl
9169,DIY. Een plantenterrarium is een musthave in huis: zo maak je er zelf eentje,Peeters binnen regering onder vuur voor uitstel strengere r...,nl
9170,DIY. Een plantenterrarium is een musthave in huis: zo maak je er zelf eentje,Smart,nl
9171,Wegen en Verkeer trekt 900.000 euro uit om de Asserweg in Wiemesmeer volgend jaar te vernieuwen. Daarmee lijkt het dossier uit het slop te raken.,Asserweg in Wiemesmeer wordt vernieuwd in 2021,nl
9172,In Herderen is vrijdag rond 14 uur een spectaculair ongeval gebeurd op het kruispunt van de Tongersesteenweg met de Tolstraat/Valmeerstraat. Een vrouwelijke passagier uit Veldwezelt raakte gewond. Op het ogenblik van het ongeval werkten de verkeerslichten niet.,Vrouw gewond bij ongeval in Herderen tijdens stroomonderbrek... (Riemst),nl
9173,"Sinds De Naam van de roos en De Da Vinci Code staan de tempeliers vooral bekend als een sinistere ridderorde, rijk en verwikkeld in duistere complotten. Via de Heilige Graal en het Vaticaan zouden ze vandaag nog heel wat invloed hebben, ook al werd de organisatie 700 jaar geleden vernietigd. Dat de tempeliers hun bakermat in het oude graafschap Vlaanderen kenden, is nauwelijks nog geweten. Auteur Jan Hosten frist ons geheugen op.",De vloek van de tempeliers,nl
9174,DIY. Een plantenterrarium is een musthave in huis: zo maak je er zelf eentje,Droog,nl
9175,De 49-jarige Christel Jenneskens uit Millen is donderdag overleden na een zwaar ongeval op het fietsroutenetwerk in Horpmaal. De fietsster werd ter hoogte van een kapelletje op de Dumontlaan door een terreinwagen gegrepen.,Fietsster (49) verongelukt na klap tegen terreinwagen,nl
9176,"De gemeente Bocholt wil de komende 30 jaar geen 200 hectare zand laten afgraven in Kaulille, maar 136,5 hectare. Dat zegt schepen Leo Cardinaels (N-VA). De reacties van inwoners en natuur- en landbouworganisaties hebben geleid tot een aanpassing van het zandproject.","Gemeente perkt zandwinning in: geen 200 maar 136,5 hectare",nl
9177,"Mocht er nu, ongeveer één jaar na de verkiezingen, opnieuw een stembusgang gehouden worden, zou Vlaams Belang ongenaakbaar op kop komen. Dat blijkt uit De Stemming, een onderzoeksproject van de UA en de VUB in opdracht van De Standaard en VRTNWS.",N-VA en Vlaams Belang hebben samen een meerderheid,nl
9178,DIY. Een plantenterrarium is een musthave in huis: zo maak je er zelf eentje,Hoe de dagelijkse wiskunde vandaag iedereen aanbelangt,nl
9179,DIY. Een plantenterrarium is een musthave in huis: zo maak je er zelf eentje,Zomeropvang Holder de Bolder gaat door tijdens de zomervakan... (Bree),nl
9180,Vanaf maandag zal er opnieuw een wekelijkse markt plaatsvinden in het Peerse centrum. Een digitaal tel systeem zal erover waken dat het maximum aantal bezoekers niet wordt overschreden.\n\n,Digitaal systeem telt aantal bezoekers markt,nl
9181,Naar verwachting wordt maandag op de gemeenteraad van Zonhoven het startschot gegeven voor het project Dorpshart. Daarbij moet het beton tussen de kerk en het gemeentehuis plaatsmaken voor meer groen. Opmerkelijk: ook de Roosterbeek wordt weer opengelegd in het project.,Roosterbeek stroomt binnenkort weer bovengronds,nl
9182,"Nu de culturele voorstellingen en concerten afgelast zijn, werkt het gemeentebestuur aan een alternatief cultureel aanbod met onder meer zes live beiaardconcerten ‘film in het bos’ en ‘kleur je kot’.","Muziekquiz op beiaard, film in de Kuil en fietszoektocht",nl
9183,"Elke dag opnieuw vechten tegen misselijkheid, zenuwpijnen en uitputting. Marc Hemeryck (60) uit Heusden-Zolder doet het al ruim elf jaar. “Ik wist niet wat misselijkheid en pijn was, tot ik autonoom falen kreeg.” Naast klassiek medicatie is vreemd genoeg ook nicotine cruciaal om zijn leven draaglijk te maken. “Zonder mijn e-sigaret ben ik te misselijk om te eten, lezen of tv te kijken.”",“Zonder mijn e-sigaret ben ik te misselijk om te eten”,nl
9184,"In 2017 kochten Karina Ramaekers en Herbert Billen uit Kuringen het oude schooltje van Thiewinkel, toen hun droomaankoop. “Maar door gezondheidsproblemen van mijn man kunnen we onze droom niet meer waarmaken. Daarom verkopen we het imposante gebouw”, vertelt Karina Ramaekers.",Te koop: imposante oude ridderschool van Thiewinkel,nl
9185,"“Mensen die ik hier in het centrum dagelijks in het straatbeeld zag op weg naar de kerk of naar café ‘In De Ton’, zijn er plots niet meer. Dat voelt heel vreemd aan”, zegt burgemeester Penxten. luc daelemans",Alkense burgemeester Penxten: “Corona heeft hier diepe wond... (Alken),nl
9186,Er zijn vrijdag 60 nieuwe bevestigde besmettingen met Covid-19 bijgekomen in Limburg. Dat is het hoogste cijfer deze maand. De Limburgse ziekenhuizen en woonzorgcentra moesten zes nieuwe corona-overlijdens betreuren.,Zes overlijdens en zestig nieuwe besmettingen in Limburg,nl
9187,DIY. Een plantenterrarium is een musthave in huis: zo maak je er zelf eentje,Camera brengt leven van toekomstige politiehonden anderhalf ... (Limburg),nl
9188,"Dinsdag is het precies een jaar geleden dat de Belgen naar de stembus trokken. We hebben intussen wel een regering, maar zonder meerderheid en de premier ervan vindt zelf dat het niet meer te lang mag duren. Wat nu? We vroegen het aan de Leuvense politicoloog en Vlaams-nationalist Bart Maddens en aan Alain Gerlache, opiniemaker en Waal (“en niet ‘een Franstalige’: je moet echt een onderscheid maken tussen Brussel en Wallonië”).",Bart Maddens en Alain Gerlache zijn het over één zaak roeren...,nl
9189,"Alles wijst erop dat we afstevenen op een droge zomer, al voor het vierde jaar op rij. Het oppompverbod dat deze week inging, kwam nooit eerder zo vroeg. Maar maatregelen en noodplannen alleen gaan het niet oplossen. “Water is steeds meer een luxeproduct. We moeten er dus op een andere manier naar kijken en ons gedrag aanpassen.”",Nu al “historisch droog”: wat kunnen we daaraan doen?,nl
9190,"Havens pakken maar al te graag uit met cijfers van hoeveel vracht ze hebben verwerkt. Bijna standaard wordt gekeken naar de TEU. Maar wat is dat nu?\n\nVorig jaar werd in de Antwerpse haven in totaal 238 miljoen ton aan goederen in- en uitgevoerd. 138,75 miljoen ton daarvan (58%) werd vervoerd in containers. Die containers zijn bijna altijd 40 voet (12 meter) of 20 voet (6 meter) lang. Naast de tonnages komt dan de TEU naar voren.\n\nTEU staat voor twenty feet equivalent unit. Het is een standaard, waarbij een twintigvoetcontainer telt voor 1 TEU, en een veertigvoeter voor 2 TEU. Eén korte en één lange container zijn dus twee containers, maar wel ineens 3 TEU. Makkelijk, want op die manier kun je geen getal achter de komma hebben. En het is vooral interessant om havens, terminals en hun capaciteit te gaan vergelijken.\n\nWat betekent het voor onze haven? De Antwerpse havenarbeiders hebben vorig jaar 11,86 miljoen TEU behandeld. In échte containers kwam dat neer op 7,34 miljoen stuks.","In havens wordt standaard naar de TEU gekeken, maar wat bete...",nl
9191,"Nog meer goed nieuws voor kinderen, tieners én ouders: ondanks het coronavirus gaan de jeugdkampen deze zomer door. Met handgel, met contactbubbels en met uitgebreide draaiboeken. Maar wel zonder mondmaskers en zonder die vermaledijde anderhalvemeterregel. “Speel toch maar beter geen Dikke Bertha”, waarschuwt Vlaams minister van Jeugd Benjamin Dalle (CD&V). “Eén groep heeft 75 leden, dat wordt moeilijk kiezen”, klinkt het bij Scouts Heide uit Kalmthout.","Dan toch op kamp … maar mét handgel en zonder Dikke Bertha, ...",nl
9192,"Antwerpen -\n\nDe fall-out van de Nederlandse onderwereldoorlog dwarrelde de jongste tijd regelmatig neer in de Antwerpse regio, in de vorm van brandende auto’s, gevelbeschietingen en ontploffende handgranaten. Vandaag lijken de rollen omgekeerd. De war zone lijkt zich 100 kilometer noordwaarts te hebben verplaatst, naar Rotterdam en zijn buitenwijken. De havenstad van burgemeester Ahmed Aboutaleb werd geconfronteerd met een reeks beschietingen en aanslagen met explosieven, die allemaal aan elkaar gelinkt lijken te zijn. De Nederlandse politie heeft een team van twintig rechercheurs gevormd die de opstoot van wapengekletter moeten onderzoeken en zo snel mogelijk in de kiem smoren. Een Nederlandse collega over de situatie in Rotterdam: “Het gaat er hard aan toe. Het lijkt Antwerpen wel.”",COLUMN. Zwarte Piet en Witte Piet,nl
9193,"Mocht er nu, ongeveer één jaar na de verkiezingen, opnieuw een stembusgang gehouden worden, zou Vlaams Belang ongenaakbaar op kop komen. Dat blijkt uit De Stemming, een onderzoek van de UA en de VUB in opdracht van De Standaard en VRTNWS.\n\nMet 24,5% van de stemmen groeit Vlaams Belang nog eens met 6%. N-VA zou verder wegzakken, tot 20,3%, dat is een verlies van 4,5%. Samen komen ze zo aan 44,8% van de stemmen. En dat zou in zetels genoeg zijn voor een krappe meerderheid.\n\nZorgwekkend voor de N-VA is dat 69% van de Vlamingen die haar de rug toekeren, overstappen naar Vlaams Belang. Als reden halen respondenten aan dat “ze vinden dat N-VA een partij is die haar beloftes niet houdt, die niet hard genoeg is over migratie, die te weinig gedaan heeft en er alleen is voor de rijken”.\n\nCordon sanitaire\n\nOpvallend is ook dat veel kiezers N-VA laten vallen omdat ze boos zijn over het cordon sanitaire. Nochtans heeft Bart De Wever bij de vorming van de Vlaamse regering maandenlang gesprekken gevoerd met Vlaams Belang, iets wat nog nooit eerder gebeurde. “Dat was niet slim”, zegt politicoloog Stefaan Walgrave, die het onderzoek leidde. “Samen hadden ze geen meerderheid en er was geen derde partij bereid om mee te doen. Dus heeft die dans alleen maar tot meer ongenoegen geleid, en het gevoel dat men Vlaams Belang aan het lijntje hield. Dat kost de N-VA wellicht kiezers.”\n\nGezondheidszorg is hét thema\n\nVoorts blijkt ook dat gezondheidszorg plots hét thema zou worden bij verkiezingen, gevolgd door de politieke crisis en het communautaire. Migratie staat pas op de vierde plaats.",Nieuwe peiling één jaar na de verkiezingen: N-VA en Vlaams B...,nl
9194,"Mol -\n\nIn deze bijzondere tijden komt elk gesprek vroeg of laat uit bij die allesbeheersende pandemie, zelfs als we het daar eigenlijk even liever niet over willen hebben. Voortaan laten interessante Antwerpenaars voor u elke week het achterste van hun tong zien, met één duidelijke afspraak: we gaan het niet hebben over dat C-woord. Zelfs niet een heel klein beetje. Vandaag: actrice Evelien Bosmans, afkomstig uit Mol, woont in Antwerpen.",Actrice Evelien Bosmans gaat voor het hoogst haalbare: “Jona... (Mol),nl
9195,"Alle kleuters en leerlingen uit het lager onderwijs mogen vanaf 2 juni terug naar hun klas. In het middelbaar hangt het af van leerjaar tot leerjaar. Zo ziet het onderwijsveld een verdere heropstart van de lessen. De Nationale Veiligheidsraad moet nog groen licht geven, maar dat lijkt een formaliteit. “Het is onze doelstelling zo veel mogelijk kinderen weer naar school te krijgen”, zegt voorzitter Erika Vlieghe van de GEES, de expertengroep die de exit uit de lockdown begeleidt.","Hoera, weer naar school: ravotten zonder afstand en met 20 i...",nl
9196,"Zolang corona ons leven blijft beheersen, kijken we terug in de geschiedenis, van dag tot dag. Welke gebeurtenis is voor eeuwig verbonden aan die ene dag? Welke bekende stierf op die specifieke datum? Afsluiten doen we dagelijks met een kort krantenstukje uit Gazet van Antwerpen van exact honderd jaar geleden. Hopelijk levert het een boeiende reeks herinneringen op – soms dramatische, even vaak leuke – die onze aandacht even kunnen wegtrekken van… Inderdaad.",In de geschiedenis: wat gebeurde er op 23 mei?,nl
9197,"Tweedeverblijvers die dan toch welkom zijn. De communicatie daarover die een farce was. En te reserveren stukjes strand. Het was een bezige week voor de Belgische kust, maar niet áán de Belgische kust. In Blankenberge, het Antwerpen van de Noordzee, wacht nog steeds de grote leegte. “Het moet opnieuw gaan beginnen. Zeg ons alsjeblief wanneer.”","Op bezoek in Blankenberge: lege stranden, lege hotels en een...",nl
9198,Flor Stes op de fiets onder weg rond de kerktoren. Dat is het beeld dat bij veel Schotenaren op het netvlies gebrand zal blijven als herinnering aan de overleden pastoor. Foto: JAA,"Flor Stes (78) overleden: “Pastoor van, voor en tussen het v... (Schoten)",nl
9199,"Democratisch presidentskandidaat Joe Biden heeft in de Verenigde Staten voor opschudding gezorgd met een verklaring ter ondersteuning van Afro-Amerikaanse kiezers. Biden zei vrijdag tegen een prominente Afro-Amerikaanse radiopresentator dat hij geen echte zwarte was als hij moest nadenken of hij hem steunde of president Donald Trump.\n\nBiden (77), destijds vicepresident onder president Barack Obama, is erg populair bij Afro-Amerikanen. Op sociale media leidde zijn opmerking echter tot verhitte debatten; veel zwarten bekritiseerden de verklaring van Biden als neerbuigend.\n\nRacisme\n\nDe verkiezingscampagne van Trump veroordeelde de opmerking als “racistisch”. Dit laat zien dat de blanke Biden van mening is dat zwarten “niet in staat zijn, onafhankelijk te zijn of onafhankelijk kunnen denken”, aldus de campagne.\n\nRadiopresentator Charlamagne Tha God had Biden in het gesprek gevraagd of het klopt dat hij de blanke senator Amy Klobuchar op de shortlist had gezet voor de functie van vicepresident. De presentator merkte op dat Biden zijn overwinning in de voorverkiezingen te danken heeft aan zwarte kiezers, waardoor nu ook stemmen opgaan voor een zwarte vicepresident in het Witte Huis.\n\nGrap\n\nBiden antwoordde dat er ook verschillende zwarte kandidaten waren. Aan het einde van het gesprek voegde hij eraan toe: “Als je een probleem hebt om duidelijk te maken of je voor mij of voor Trump bent, dan ben je niet zwart.” Biden benadrukte dat hij zich al decennia voor Afro-Amerikanen inzet.\n\nEen medewerkster van Biden zei later op Twitter dat Biden’s opmerking een grap was - maar het debat over de hashtag ’YouAintBlack’ (Je bent niet zwart) verspreidde zich al snel.\n\nBiden kan rekenen op een meerderheid van Afro-Amerikaanse stemmen bij de presidentsverkiezingen op 3 november. Voor de Democraat kan het echter doorslaggevend zijn hoe gemotiveerd zwarte kiezers zijn: als ze gewoon niet stemmen, maar thuis blijven, zou een verkiezingsoverwinning voor Biden nog wel eens heel moeilijk kunnen worden.\n\nDe Democraat kwam later terug op zijn opmerkingen en bood verontschuldigingen aan. “Ik had niet zo arrogant moeten zijn.” Hij voegde eraan toe: “Niemand zou op een partij moeten stemmen op basis van hun ras, hun religie, hun achtergrond.”",Presidentskandidaat Joe Biden tegen Afro-Amerikaan: “Wie op ...,nl
9200,"Lang genoeg gebricoleerd en brood gebakken, bij Wout van Aert (25) gaat de focus vanaf volgende week weer helemaal op het wielrennen. Jammer maar helaas: de eivolle wegkalender betekent straks sowieso snoeien in de cross-winter. “Ik moet ook rekening houden met volgend seizoen. Olympische Spelen en een WK in België. 2021 moet een gigantisch jaar worden.”\n\nWout van Aert moet misschien niet koersen, maar interviews geven des te meer. We krijgen hem dinsdagavond aan de lijn, voor zijn derde interview van de dag. Anderhalf uur is hij dan al aan het praten ...","INTERVIEW. Wout van Aert: “Twintig crossen deze winter, dat ...",nl
9201,"Zweden werd aanvankelijk genoemd als voorbeeld dat een soepele houding in de coronacrisis zou kunnen werken. Het Scandinavische land voerde geen lockdown in, de horeca bleef open en kinderen gingen gewoon naar school. Het optimisme over de Zweedse aanpak is echter omgeslagen, want het land heeft inmiddels het hoogste aantal besmettingen per duizend inwoners in heel Europa.",Besmettingen blijven toenemen en immuniteit blijft uit: krit...,nl
9202,"‘Stijn Vreven: pure haat, pure liefde’. De titel van het boek van onze columnist Dave Peters over de voormalige rechtsback en ex-trainer van onder meer Beerschot, Waasland-Beveren en Lokeren vat zijn leven treffend samen. We brachten de auteur en het hoofdpersonage samen voor een duik in het verleden. “Ik kan niet faken. Op matchdagen zijn mijn emoties sterker dan mezelf”, zegt de 46-jarige Stijn Vreven.",Onze columnist Dave Peters schrijft biografie over Stijn Vre...,nl
9203,"De volle 23 jaar lang was Paul Bistiaux bij Royal Antwerp FC de bekendste en kleurrijkste clubsecretaris van het land. ‘Brandweerman’, noemde hij het zelf. Voortdurend in de weer om overal kleine en grote branden te blussen op de ontvlambare Bosuil. Maar niet alleen op Antwerp liet hij zich graag gelden, in zijn typische Antwerpse stijl, even fijnzinnig als humoristisch. Van advocaat over plaats­vervangend vrederechter tot voorzitter van de Muziekkapel van de Sint-Pauluskerk: Bistiaux was en is het allemaal. En ook dit seizoen, elke zaterdag, columnist voor Gazet van Antwerpen.",DE BLIK VAN BISTIAUX. Schouwspel van tweedeverblijvers leek ...,nl
9204,"Ook bij de Koninklijke Belgische Wielrijders­­­bond KBWB is de coronacrisis hard binnengekomen. Algemeen directeur Jos Smets spreekt van een verlies aan inkomsten van bijna een half miljoen en een geraamd tekort op het eind van het jaar van 200.000 euro. “We zijn onze reserves aan het opvreten”, zegt Smets zuchtend.",Coronacrisis kost wielerbond 500.000 euro,nl
9205,"‘België heeft nood aan een regering met een zo breed mogelijke meerderheid’, zegt premier Sophie Wilmès. Op het Vlaams Belang en de PVDA na wil de Franstalige liberale alle partijen verbinden rond een relanceplan om de economie uit het slop te halen.\n\nRustig is het voor premier Sophie Wilmès (45) de afgelopen drie maanden op geen enkel moment geweest. Ook nu de acuutste fase van de coronacrisis achter ons ligt, holt ze van vergadering naar afspraak. De betere cijfers van het aantal ziekenhuisopnames maken daarbij almaar vaker plaats voor gitzwarte economische tabellen. ‘Ik hoop dat in de gezondheidszorg het ergste achter de rug is, maar ik heb geen kristallen bol. We doen alles om een tweede golf te vermijden en, als die er toch komt, ze zo klein mogelijk te houden’, zegt de Franstalige liberale.\n\nEind oktober volgde Sophie Wilmès (MR) haar partijgenoot Charles Michel op, die naar Europa vertrok. In afwachting van een wissel van de macht zou ze enkele weken aan het hoofd staan van een regering in lopende zaken, dacht ze. Het draaide anders uit: Wilmès is de kapitein tijdens de grootste mondiale crisis sinds de Tweede Wereldoorlog.\n\nIk doe wat nodig is en blijf mezelf, met mijn capaciteiten én mijn gebreken. Sophie Wilmès Premier\n\nIn Wallonië krijgt Wilmès lof voor haar kalme en empathische aanpak. Haar politieke tegenstanders spreken schertsend over ‘Sainte Sophie’, de heilige Sophie. In Vlaanderen is er wat meer kritiek, vooral omdat de eerste minister in het begin van de crisis onzichtbaar leek te zijn. Met haar imago zit ze naar eigen zeggen niet in. ‘Ik doe wat nodig is en blijf mezelf, met mijn capaciteiten én mijn gebreken.’\n\nEen volwaardige regering is de ploeg-Wilmès niet. Pogingen om bij het uitbreken van de coronacrisis het ontslagnemende kabinet uit te breiden mislukten. Als noodgreep werd de regering-Wilmès geüpgraded tot een regering met volheid van bevoegdheden. Het blijft een minderheidskabinet, maar behalve op het Vlaams Belang en de PVDA kan het op de steun van alle partijen rekenen. Volmachten, waardoor snel beslissingen kunnen worden genomen, komen er nog eens bovenop.\n\n\n\nDe PS legde afgelopen week een relanceplan op tafel en maakte daar meteen de inzet van de onderhandelingen over de vorming van een volwaardige regering van. Wat moet er volgens u gebeuren?\n\nSophie Wilmès: ‘Dat hangt ervan af wat je onder relance verstaat. We kunnen zonder problemen verder bouwen op de ondersteunende maatregelen die we al hebben genomen. We hebben de mensen en de bedrijven voor 13 miljard euro aan ondersteuning gegeven en via de banken zijn voor 50 miljard euro aan waarborgen verleend. De soepele regels voor tijdelijke werkloosheid en het overbruggingsrecht voor zelfstandigen lopen tot 30 juni. We zullen die allicht verlengen. Het zijn hervormingen die we snel kunnen doen.’\n\n\n\n‘Daarnaast moeten structurele maatregelen ons helpen uit het dal te kruipen. Het gaat om ingrijpende hervormingen die onze economie veranderen. Daarvoor heb je een relanceplan nodig en het klopt dat zoiets deel moet uitmaken een regeerakkoord. We worden misschien wel gesteund door een meerderheid in het parlement, maar we zijn een minderheidsregering en beschikken niet over voldoende draagvlak om zulke ingrijpende beslissingen te nemen.’\n\n\n\nOp welke termijn moet die volwaardige regering er komen?\n\nWilmès: ‘Ten laatste eind september moet ik het vertrouwen vragen van het parlement. Tot dan blijf ik honderd procent geëngageerd mijn werk voortzetten. Maar is dat wat België nodig heeft? Ik denk het niet. België heeft nood aan een regering die over een meerderheid in het parlement beschikt. Hoe sneller die er komt, hoe beter.’\n\n\n\nHoe moet die regering er uitzien?\n\nWilmès: ‘Gezien de gigantische uitdagingen waar we voor staan, kunnen we het best vertrekken van de groep van tien partijen die ons ondersteunen, de zogenaamde grande union, en kijken hoe ver we geraken. Hoe breder de regering gedragen wordt, hoe beter ze zal werken. Ik zeg niet dat het met zijn tienen moet, maar hoe groter de meerderheid, hoe beter.’\n\n\n\nBij een bezoek aan een ziekenhuis draaide het zorgpersoneel u afgelopen week symbolisch de rug toe. Heeft u dat doen beseffen dat er, naast een relanceplan, ook werk moet worden gemaakt van hervormingen in de zorg?\n\nWilmès: ‘Ik ben niet verbaasd dat er ongenoegen is. Net om daarover te praten trek ik naar de ziekenhuizen. De problemen in de zorg, en dan zeker van het verplegend personeel, waren voor de coronacrisis al bekend, maar ze zijn nog veel nijpender geworden. Als de crisis al tot iets goeds gaat leiden, is het dat ze iedereen bewust heeft gemaakt dat maatregelen nodig zijn.’\n\n\n\n‘Het beroep van verpleegkundige wordt onvoldoende gewaardeerd. En dan gaat het niet alleen over het loon, maar ook over de organisatie van het werk. Er is simpelweg onvoldoende personeel. Dat is frustrerend, want het zorgpersoneel doet zijn werk uit engagement en beseft dat elke daad ertoe doet. Als je dan ’s avonds moet vertrekken met het gevoel dat je opnieuw niet volgens de regels van de kunst hebt kunnen werken. (zucht) Dat doet me pijn.’\n\nDie gekeerde ruggen waren een sterk beeld, maar het choqueert me niet. Als ik terugdenk aan die dag, zie ik eerder de tranen in de ogen van het verplegend personeel.\n\n\n\n\n\nWelke impact heeft dat beeld van die gekeerde ruggen op u?\n\nWilmès: ‘Het was een sterk beeld, en de boodschap van die mensen is sterk, maar het choqueert me niet. Als ik terugdenk aan die dag, zie ik eerder de tranen in de ogen van het verplegend personeel (wordt zelf emotioneel). Als je met hen praat, merk je dat ze diep geraakt zijn door wat ze hebben meegemaakt. Het is een duidelijk signaal dat iets moet gebeuren.’\n\n\n\nAls minister van Begroting in de regering-Michel voerde u een ander beleid: toen bespaarde u op de zorg.\n\nWilmès: (richt zich op) ‘Laat ons een beetje genuanceerd blijven. Als wordt gesproken over besparingen in de gezondheidszorg, moet je weten dat nog altijd meer geld wordt uitgegeven. Onder de vorige regering werd jaar na jaar meer geld in de zorgsector gestopt, maar het was minder dan in de jaren voordien. De groeinorm was er, dat is een objectief gegeven. Net zoals het een objectief gegeven is dat slechts vier Europese overheden in verhouding tot het bruto binnenlands product meer geld in de zorgsector steken.’\n\n\n\n‘Dat belet niet dat er in de gezondheidszorg zaken zijn waar we meer geld in moeten stoppen. Maar er zijn ook uitgaven waarmee je misschien iets anders moet gaan doen. We moeten een objectieve analyse maken van waar we efficiënter kunnen werken. Ik krijg het van de zwart-witdiscussies, waarbij je ofwel bespaart ofwel massief geld injecteert. De juiste aanpak ligt doorgaans in het midden.’\n\n\n\nDoor de huidige staatsstructuur en de warrige bevoegdheidsverdeling is efficiënt werken in de zorg bijna onmogelijk. De rusthuizen lijken het kind van de rekening te zijn geworden, want daar was een tekort aan alles.\n\nZelfs na een vereenvoudiging blijft België een land met een federale overheid en gemeenschappen en gewesten. Die moeten samenwerken. Als dat niet gebeurt, werkt het niet. Zo simpel is het.\n\nWilmès: ‘Bij de rusthuizen is het nochtans duidelijk: dat is een regionale bevoegdheid. Maar zelfs de grootste voorstanders van het verder splitsen van bevoegdheden leken tijdens de coronacrisis een mentale switch te hebben gemaakt: de federale overheid werd plots bevoegd voor alles.’\n\n\n\n‘De crisis heeft de al bekende problemen rond bepaalde bevoegdheidsverdelingen blootgelegd. Mensen die met de materie bezig zijn, wisten al lang waar die zaten. Ook de bevolking heeft nu kunnen zien waar het misloopt. Maar het is niet allemaal slecht: deze crisis heeft ook getoond dat de federale overheid en de deelstaten kunnen samenwerken en samen tot akkoorden kunnen komen.’\n\n\n\nMoet er een nieuwe staatshervorming komen?\n\nWilmès: ‘Er is nood aan een vereenvoudiging. We moeten met de nodige afstand en los van elke ideologie een objectieve analyse maken van welk niveau het efficiëntst is om een bepaalde bevoegdheid uit te oefenen. Dat kunnen de regio’s zijn, maar ook de federale overheid.’\n\n",Wilmès: ‘Laat ons werk maken van zo breed mogelijke regering',nl
9206,"De Nederbelg Jan van Tetering is na een opmars van 30 jaar door de Nokia-rangen de Europese baas van de netwerkgigant. Hij rekent ons land niet tot de kopgroep voor het supersnelle 5G. 'Er is geen zekerheid om te investeren.'\n\nIn precoronatijden hield Jan van Tetering kantoor in de Antwerpse vestiging van Nokia, aan de achterzijde van het station Antwerpen-Centraal. Maar ook een beetje in de lucht. 'Mijn kantoor was het vliegtuig.' Dat is verleden tijd, zegt hij overtuigd. Pendelen naar kantoor of zakenreizen, dat zal flink terugvallen. 'We zagen tijdens de lockdown dat de efficiëntie van onze werknemers hoegenaamd niet is verminderd. Thuiswerk is nu de regel. Wie naar kantoor wil of moet komen, moet dat vooraf melden en motiveren. En mijn kantoor is nu bij mij thuis.'\n\nDat klinkt goed, maar ook een beetje als een promopraatje. Een maatschappij die niet meer reist om te communiceren, communiceert online en via netwerken. Net daar zit de kracht van Nokia. Wie de telecomspecialist nog associeert met het 3310-mobieltje loopt achter. De Finnen hebben nog wel smartphones en andere varia in huis, maar de netwerktak tekende in het eerste kwartaal voor driekwart van de omzet. Net na de lockdown ziet Van Tetering de kans om Nokia te positioneren als bedrijf dat de maatschappij digitaal mee rechthield. Hij is nu anderhalf jaar senior vice president Nokia Europa en geeft voor het eerst een interview.\n\nOngeziene pieken\n\nOndanks het momentum was het ook voor Nokia een rommelig voorjaar. Net voor de lockdown sneuvelde met het Mobile World Congress (MWC) in Barcelona hét evenement in telecomland. 'Dat is altijd een uniek moment, je ziet er een hoop klanten.' De Finse machine moest omschakelen naar virtuele meetings. Daarin kwamen twee verzuchtingen van klanten steeds terug. 'In de eerste weken vroegen klanten een snelle uitbreiding van de capaciteit op het netwerk. Als in een gezin van vier de twee kinderen gamen en de ouders thuiswerken met videocalls, krijg je ongeziene pieken. Ik hoorde van klanten dat hun trafiek maal drie of maal vier ging.'\n\nIk hoorde bij klanten dat de trafiek maal drie of maal vier ging. Jan van Tetering Senior vice president Nokia Europa\n\nDe netwerkpieken ten spijt draaide de hoofdvraag van klanten toch om iets anders. De komst van het supersnelle 5G moet de mobiele internetrevolutie van de komende jaren worden. Van Tetering legt de waarde van 5G graag nog eens uit, en onderstreept meteen dat we die niet prioritair in de toegenomen snelheid moeten zoeken. '2G, 3G en 4G waren telkens meer van hetzelfde. De mobiele ervaring werd almaar beter, met meer capaciteit om te surfen of zelf materiaal op te laden. Dat bracht ons waar we nu zijn.'\n\nNieuwe rol operatoren\n\n5G mikt niet zozeer op de consument met de smartphone, maar op het bedrijfsleven. 'Met de eigenschappen van 5G kunnen we voor het eerst niet alleen mensen, maar ook objecten verbinden. Dat kan van alles zijn: sensoren, containers, machines...' Bedrijven kunnen dan op hun sites via private 5G-netwerken snel en betrouwbaar data capteren en zo productiever werken. 'Die revolutie verandert ook de rol van telecomoperatoren', meent Van Tetering. Zij zullen meer moeten cateren naar de bedrijvenmarkt.\n\nWeinig investeringszekerheid\n\nNokia heeft in België al een 5G-testproject lopen in de Antwerpse haven, samen met Proximus. Maar Europees gezien zit ons land niet in de kopgroep, waarschuwt Van Tetering. 'In Europa zijn er zeker al landen waar 5G al commercieel wordt uitgerold, zoals Oostenrijk of het Verenigd Koninkrijk. Maar dat valt niet te vergelijken met de Verenigde Staten of Zuid-Korea.' België is alweer een beetje een speciaal geval, stelt Van Tetering, waarbij hij verwijst naar de spaakgelopen veiling van radiospectrum voor 5G.\n\nMet de eigenschappen van 5G kunnen we voor het eerst niet alleen mensen, maar ook objecten verbinden. Jan van Tetering Senior vice president Nokia Europa\n\nDe overheden raken het niet eens over de verdeling van de inkomsten uit de veiling, zo'n 800 miljoen euro, waardoor de telecomwaakhond BIPT zich voorlopig beperkt tot het toekennen van tijdelijke licenties, waarop geen commerciële akkoorden gebouwd kunnen worden. 'Het grootste nadeel van dat systeem is dat er geen garanties zijn. Er is geen investeringszekerheid. Een operator kan beslissen nu al te investeren bij de tijdelijke licenties, maar achter het net vissen bij de definitieve veiling. Als ik hen was, dan zou ik twijfelen om op grote schaal te investeren.'\n\nShift naar glasvezel\n\nGlasvezel is naast 5G de tweede grote investeringsbeweging waar telecomoperatoren voor staan. België draagt de rode lantaarn voor het aantal glasvezelaansluitingen in Europa. 'In België is de levensduur van koper en kabel in de loop der jaren zo goed mogelijk verlengd. België heeft daar zeker geen achterstand opgelopen. Maar koper is een technologie uit het verleden, en dus is de shift naar glasvezel aan de gang.' In ons land investeert zowel Proximus als het nutsbedrijf Fluvius daarin. Zeker Proximus kan de aanleg van glasvezel afstemmen op de uitrol van 5G.\n\nIn België is de levensduur van koper en kabel in de loop der jaren zo goed mogelijk verlengd. Jan van Tetering Senior vice president Nokia Europa\n\nDe Antwerpse vestiging van Nokia is het wereldwijde hoofdkantoor voor de hele range van koper-, kabel-, glasvezel- en draadloze toepassingen. De Nokia-ingenieurs zijn er in het innovatiecentrum Bell Lab nu al bezig met de volgende generatie internet voor in huis. 'Een van de vragen daar is hoe we het draadloze internet niet alleen naar het huis brengen, maar het ook goed verspreiden in het huis zelf.'",'België is een geval apart voor 5G',nl
9207,"Na een nulverkoop tijdens de lockdown verkoopt het Kempische Dicar vandaag elke dag dubbel zoveel motorhomes als normaal, vooral aan 'Zaventem-klanten'.\n\nDe voorbije drie maanden waren een rollercoaster voor Dicar in Geel, een van de grootste verkopers en verhuurders van mobilhomes in Europa. Het familiebedrijf, dat vorig jaar ongeveer 2.600 zwerfwagens verkocht, zag zijn verkoop op 11 maart in één klap tot nul terugvallen.\n\n‘Tijdens de zeven weken van de lockdown, pal in ons topseizoen, hebben we ongeveer 400 verkopen gemist, goed voor 16 miljoen euro omzet’, vertelt Dirk Van Eyck, die samen met zijn drie zonen het bedrijf leidt. ‘Maar zodra de deuren weer opengingen, op 11 mei, werden we overrompeld. We verkopen nu dag na dag dubbel zoveel mobilhomes als op een vergelijkbare dag in 2019. Als we dit kunnen volhouden, is onze terugval in twee maanden gecompenseerd. Ook in de verhuur - 5 procent van onze omzet - krijgen we meer vraag dan we aanbod hebben.’\n\nZaventem-klanten\n\nVan Eyck merkt dat de toegenomen vraag vooral komt van wat hij ‘Zaventem-klanten’ noemt: mensen die normaal het vliegtuig nemen naar een bestemming die met de auto niet te bereiken is. ‘Het zijn duidelijk beginners, dat merken we aan het websitebezoek. Normaal hebben we elke dag zowat 1.000 unieke bezoekers, deze dagen loopt dat op tot 7.500. Heel veel van die mensen gaan niet meteen op zoek naar producten en prijzen, maar naar de adviespagina’s, de blogs met ervaringen en de vragenmodule van gebruikers. Tegelijk gaan we ervan uit dat klanten die hun motorhome willen vervangen door een nieuwe, dat nu een tijdje uitstellen vanwege de economische onzekerheid.’\n\nWe krijgen veel vragen over de financiering. Een motorhome kost ongeveer 3.000 euro per jaar, de aankoop (gemiddeld 50.000 euro), de relatief hoge restwaarde en de taksen en verzekeringen verrekend. Dirk Van Eyck CEO-eigenaar Dicar\n\nWat geïnteresseerden aantrekt, is volgens Van Eyck duidelijk. ‘Je koopt je persoonlijke bubbel op wielen, waar je de hygiëne perfect onder de controle kan houden en die de flexibiliteit biedt om te gaan en staan waar je wil, wanneer je wil. Daarnaast geldt ook de klassieke troef: het comfort van een vakantiehuis, met de vrijheid en het avontuurlijke van een tentje.’\n\nDicar, dat de voorbije tien jaar onafgebroken met 18 procent per jaar groeide en in 2019 een omzet boekte van 115 miljoen euro, surfte in precoronatijd al mee op het toenemende succes van mobilhomes. Volgens Febiac werden vorig jaar een dikke 8 procent meer zwerfwagens in gebruik genomen dan het jaar ervoor.\n\nWeerstand\n\nWelke weerstand voelt Van Eyck bij beginnende motorhomers? ‘We krijgen veel vragen over de kosten. Gemiddeld moet je rekenen op 3.500 euro per jaar, de aankoop (gemiddeld 50.000 euro), de relatief hoge restwaarde en de taksen en verzekeringen verrekend. Daar moet je alleen nog je brandstof bijtellen. Een tweede bezorgdheid is waar je mag gaan en staan, en of je niet te veel bent aangewezen op drukke campings en doodse parkeerterreinen. Maar op motorhomeparkings vind je alles om je te bevoorraden met water en elektriciteit. Tegelijk vind je vandaag via veel apps onder meer boeren en B&B’s die hun terrein openstellen. En in Scandinavië mag je overal overnachten.’\n\nAls de vraag verdubbelt, moet je aanbod kunnen volgen. Waar tovert Van Eyck plots dubbel zoveel campers vandaan? ‘In ons filiaal in Geel hebben we een stock van 700 wagens staan, in onze vier andere vestigingen nog eens 400. Die kunnen we dus direct leveren.’",Verkoop van ‘bubbels op wielen' piekt,nl
9208,"De vzw verdeelde mondmaskers, handschoenen en schorten in ziekenhuizen, zorginstellingen, aan politie- en brandweerkorpsen.\n\nEen reeks telgen uit rijke Belgische families haalde met de steun van even prestigieuze schenkers 630.000 mondmaskers naar België. Dat was minder vanzelfsprekend dan verwacht.\n\nMidden maart kreeg een vijftal telgen uit prestigieuze families tijdens een Zoom-gesprek midden in de oplaaiende coronacrisis het idee samen te proberen mondmaskers naar ons land te halen. Namen aan het gesprek deel: Alexia Bertrand, Thomas Van Waeyenberge, Edouard Janssen, François de Borchgrave en Amand-Benoît D'Hondt.\n\nHet was alsof je leerde fietsen tijdens Luik-Bastenaken-Luik.\n\nZe spraken hun netwerken aan en vergaarden 10 miljoen euro van Sofina (familie Boël), D’Ieteren, Bank Delen, het durffonds Fortino, de holding Ackermans & van Haaren of nog de kalkreus Carmeuse. Ook de families achter de chemiegroep Solvay droegen hun steentje bij.\n\nHet werd een hindernissenparcours. Sommige mondmakers beantwoordden niet aan de kwaliteitsvereisten, andere geraakten slechts met moeite door de douane. Om maar te zwijgen van de beperkte capaciteit en de stijgende prijzen voor goederenvervoer. 'Het was alsof je leerde fietsen tijdens Luik-Bastenaken-Luik', zegt een initiatiefnemer.\n\nHet lukte hen uiteindelijk toch 130.000 FFP2-maskers, 500.000 chirurgische mondmaskers, 226.000 paar handschoenen en 50.000 medische schorten naar België te halen en te verdelen in ziekenhuizen en zorginstellingen, en aan politie- en brandweerkorpsen. Nog 500.000 mondmaskers zijn onderweg.",Telgen uit rijke families halen mondmaskers naar België,nl
9209,"'Als je een marathon hebt gelopen, en er is niemand om het op sociale media te delen, heb je hem dan wel gelopen?' De zin komt van een cartoon van drie jaar geleden uit het Amerikaanse weekblad The New Yorker. Een variant daarop zou kunnen klinken als: 'Als je een marathon hebt gelopen, en het staat niet op Strava, en je krijgt er geen kudos voor, is het dan wel gebeurd?'\n\nStrava is een van de populairste namen in een peloton van nicheapps voor amateursporters. De bewegingstracker werd in 2009 opgericht door Michael Horvath, samen met studiebuddy Mark Gainey, en bouwde door de jaren heen een fanbasis op bij mensen die sporten zeer ernstig nemen. Op Strava - naar het Zweedse werkwoord sträva: 'streven' of 'zich inspannen' - registreren meer dan 50 miljoen sporters elke gelopen, gefietste of gezwommen meter, compleet met details over route, hartslag, aantal verbrande calorieën en andere onmisbare data. Een ander voordeel van Strava is dat u er knalprestaties kan delen zonder dat u er niet-geïnteresseerden mee moet vervelen op gewone sociale media als Facebook en Instagram.\n\nBetalend. Strava telt meer dan 50 miljoen gebruikers, maar daar verdient de sportapp voorlopig weinig aan. Om dat te veranderen worden meer functies betalend. Risico. De beslissing van CEO Michael Horvath om meer toepassingen achter een abonnement te steken lokte gemengde reacties uit, zeker in deze onzekere economische tijden. Maar Strava rekent op zijn op data beluste atleten. Ex-professor. Medeoprichter Horvath was eerst economieprofessor aan Stanford voor hij in 2009 Strava boven het doopvont hield, samen met kompaan en voormalig studiegenoot Mark Gainey. Comeback. Na enkele jaren op het achterplan nam Horvath eind 2019 het roer van zijn baby weer over, samen met Gainey. Deze week voerden ze de grootste wijziging in hun product door sinds de start.\n\nEen van de functies die Strava geliefd maken, is de mogelijkheid om tijden op een bepaald traject te vergelijken. De Bosberg opgevlamd? Spurtje getrokken op Carrefour de l’Arbre? Dan kan u uw tijd op dat specifieke segment toetsen aan die van andere fietsers, vrienden en vreemden, amateurs én pro’s. Wie echt goede benen heeft, komt in de hall of fame: de top tien van een segment. Het is een van de sociale toepassingen in de app die Strava doen blijven 'plakken' bij zijn gebruikers en waar competitiebeesten van houden.\n\n5 euro\n\nHet is ook een van de functies waar u voortaan voor moet betalen. Horvath en Gainey lichtten deze week hun community in over enkele wijzigingen in de app, met als motivatie: wij investeren in de atleten die investeren in ons. De basisversie blijft gratis, de extra’s kosten voortaan 5 euro per maand. Dat is misschien niet veel, zeker niet voor iemand die al een klein fortuin uitgeeft aan een fiets of een paar schoenen, maar er kwam ook wat kritiek. In tijden van hoge economische onzekerheid een betaalmuur optrekken, net op een moment dat meer mensen door de lockdown aan het bewegen gaan, klinkt wel heel opportunistisch. Een willekeurige gebruiker van het internetforum Reddit: 'Dit voelt als een kick in the balls.'\n\nMaar het is ook ingegeven door economische wetmatigheden. Om geld te verdienen zijn er voor Strava niet veel andere manieren dan het verzilveren van zijn groeiende aantal devote gebruikers, zeker als het advertentievrij wil blijven. In hun blogpost zeggen Horvath en Gainey: 'Wat binnenkomt, willen we herinvesteren in nog meer en betere toepassingen. Zo moeten we geen manieren bedanken om je reclame te tonen of je persoonlijke informatie te verkopen.' De kans dat de gok met het betalende abonnement lukt, is trouwens best groot gezien de geloofwaardigheid en het netwerkeffect dat Strava heeft opgebouwd.\n\nTopman Horvath is een ex-economieprofessor aan Stanford. Samen met Gainey roeide hij op hoog niveau tijdens hun studiejaren aan Harvard. Later, toen er geen tijd meer was voor ploegsport, misten ze de cameraderie en kwamen ze op het idee van een virtuele sportclub. De smartphones en gps-horloges die daarvoor nodig zijn, waren net aan hun opmars bezig. Het begon met fietsen, daarna kwam lopen. Vandaag kan u met Strava zelfs uw skiafdalingen of windsurfsessies registreren.\n\nPositieve ervaring\n\nVanaf het begin waren de ranglijsten van prestaties een belangrijke troef, afgekeken van computergames, maar dan op basis van echte fysieke prestaties. Het duo introduceerde ook zijn versie van de like-duim: de typische 'kudos' om andere gebruikers mee aan te moedigen. Het werd een typisch middel dat van Strava, in tegenstelling tot andere sociale netwerken, een bijna volledig positieve ervaring maakt.\n\nDrie jaar geleden deed het mediaschuwe duo wat veel oprichters van snel groeiende techbedrijven doen: een stap opzij zetten om andere managers hun product naar het volgende niveau te laten brengen. Eind vorig jaar deden ze opnieuw wat veel andere stichters doen: terugkeren aan het roer van hun oude liefde. Horvath werd weer CEO, Gainey uitvoerend voorzitter. Hun doel is Strava nog meer te doen uitblinken in het drukke veld van sportapps, want grote merken als Nike, Asics en Under Armour zitten hen op de hielen.",Michael Horvath,nl
9210,"Na tien weken thuiswerk halen bedrijven hun personeel voorzichtig weer naar kantoor. Maar willen we terug? Is überhaupt nog een kantoor nodig of moet het een andere functie krijgen? ‘De teerling is geworpen.’\n\nPendelde u de voorbije dagen weer naar kantoor? Om de hectiek van preteaching thuis te ontvluchten. Of omdat u na tien weken in uw kot wel eens een ander gezicht wou zien. U behoort dan tot een van de weinige terugkeerders, hoewel thuiswerk sinds de versoepeling van de lockdownmaatregelen niet langer verplicht is.\n\nHet gros van de kantoorwerkers verkiest nog altijd het thuisbureau. In veel gevallen omdat de kinderen nog niet naar school gaan of omdat ze tot een risicogroep behoren. Of gewoonweg omdat ze liever thuiswerken. Anderen durven nog niet terug te keren uit schrik om besmet te worden.\n\nWerkgevers nemen nochtans tal van maatregelen om hun werknemers in alle veiligheid en op anderhalve meter van elkaar te laten werken. Minder bureaus, een beurtrol van gescheiden teams/bubbels, looplijnen, handgels, extra poetsbeurten, papieren placemats en een reservatietool voor het beperkt aantal stoelen.\n\nx14 Het aantal telewerkuren ging in april maal 14 tegenover vorig jaar, becijferde het hr-bedrijf Attentia. Het bekeek de werkuren van ruim 100.000 mensen.\n\nNiet alleen kunnen of willen we niet terug naar kantoor, we mógen ook niet. Dat leert een rondvraag bij grote werkgevers als de Vlaamse overheid, de spoorwegen, Engie, de grootbanken, DPG Media, KPMG, EY en Stad Antwerpen. Hooguit een op de drie medewerkers is weer welkom op de werkvloer. Dat blijft zo de hele zomer. Zo ook voor de duizenden ambtenaren van de Vlaamse overheid, waar de bezetting 10 à 15 procent van de normale capaciteit bedraagt. ‘Thuiswerk blijft mogelijk om de kinderen op te vangen en het openbaar vervoer niet te belasten’, zegt Mieke De Meester van het Agentschap Overheidspersoneel.\n\nDe meeste bedrijven die we belden, laten zich voor hun gefaseerde terugkeerplan leiden door de beslissingen van de Veiligheidsraad. ‘Omdat de Belgische spoorwegen de richtlijnen van de overheid strikt volgen, is het erg moeilijk in te schatten wanneer alle medewerkers weer op kantoor aan de slag kunnen’, zegt Barbara Kielbaey, de woordvoerster van de personeelsdienst HR Rail, die 9.000 kantoorwerkers overziet.\n\nStad Antwerpen (2.000 medewerkers) hakte de knoop wel al door en laat heel wat personeelsleden de rest van het jaar thuiswerken. In het najaar zal maar de helft van de werkplekken in de administratieve hub ‘Den Bell’ beschikbaar zijn. En pas volgend jaar landen de stadsdiensten in een ‘nieuwe, genormaliseerde situatie’. Thuiswerk zal daarbij een zwaarder gewicht krijgen dan in het precoronatijdperk. Woordvoerder Dirk Delechambre: ‘We bekijken in welke mate thuiswerk een reguliere werkvorm kan worden.’\n\nStad Antwerpen volgt het voorbeeld van Google (118.000 werknemers), dat zijn medewerkers het hele jaar thuishoudt. Facebook (48.000) en Twitter (5.000) gaan nog een grote stap verder en maken telewerk (thuis of op een andere locatie) permanent voor wie dat wil. Facebook-topman Mark Zuckerberg acht de kans reëel dat de helft van zijn werknemers binnen vijf tot tien jaar vanop afstand werkt.\n\n\n\nOpenlandschapskantoor\n\nHet is uitkijken of die aanpak doorsijpelt naar de klassieke bedrijfssectoren. Want de techreuzen uit Silicon Valley hebben al vaker de toon gezet in het design en de cultuur van werkplekken. Denk aan de glijdende werkuren, de pingpongtafel, de eigen barista en last but not least… het vermaledijde openlandschapskantoor.\n\n\n\nDoor veel volk uit verschillende disciplines op dezelfde vloer samen te zetten wou wijlen Steve Jobs (Apple) toevallige ontmoetingen ontlokken, om samenwerking en creativiteit te stimuleren. Een visie die al enige tijd op haar retour is. Toch werken nog veel mensen in een ‘open landschap’, vaak met een koptelefoon op om zich te kunnen concentreren op hun werk.\n\nDe huidige crisis kan wel eens de doodsteek betekenen voor de openlandschapskantoren, zegt professor arbeidsgeneeskunde Lode Godderis (KU Leuven). Wat komt in de plaats? ‘Ruimtes waar je geconcentreerd kan werken, in combinatie met vergaderzalen en flexruimtes waar mensen kunnen overleggen en brainstormen’, zei hij in het Radio 1-programma ‘De wereld vandaag’.\n\nCovid-19 dwingt bedrijven alles in vraag te stellen. De huur van het kantoor, de catering, klantenbezoeken, seminaries en zakenreizen. Christophe Ballegeer Woordvoerder van consultant EY\n\nPast thuiswerk in dat plaatje? Het zal een belangrijk onderdeel van de werkorganisatie zijn, stellen Godderis en andere experts. Tim De Troch van het hr-bedrijf Attentia: ‘Mensen hebben uitgebreid geproefd en zien de voordelen van thuiswerk in. De vooroordelen zijn weggevallen. En praktische zaken zijn opgelost. Bedrijven mogen van de FOD Financiën hun personeel een belastingvrije vergoeding geven tot 126,94 euro per maand.’\n\nAls thuiswerk de norm blijft, wat doen we dan met de 21 miljoen vierkante meter aan kantoorruimte in ons land - waarvan tijdens de lockdown 85 procent niet werd gebruikt? Een andere functie geven, oordeelt professor management Frederik Anseel (University of New South Wales in Sydney). ‘Het kantoor wordt een ontmoetingsplaats waar werknemers, klanten, leveranciers en partners samenkomen. Een bruisend marktplein, een smeltkroes van ontmoetingen die het kloppende hart van het bedrijf wordt.’\n\nJohan Portier, algemeen directeur van LeasePlan Belgium (240 kantoorwerkers in Diegem en Berchem), dat tweedehandswagens leaset, zit op dezelfde lijn. ‘Kantoren krijgen een sociale functie, als pure werkplek verdwijnen ze. Voor bepaalde vergaderingen en moeilijke onderwerpen kom je het best nog samen, lichaamstaal blijft belangrijk. Om werknemers in de bloemetjes te zetten ook. En om het bedrijf een identiteit en een smoel te geven.’\n\nPortier houdt zijn twee kantoren de komende maanden tegen het licht. ‘We bekijken eerst hoeveel werknemers hoeveel dagen in de week vrijwillig weer naar kantoor komen. Dit is het ideale moment om een structuur te bepalen. De beslissing over het aantal vierkante meters volgt later.’\n\n\n\nLiever niet fulltime thuis\n\nDe vraag is of iedereen wel voltijds wil thuiswerken. Uit verschillende enquêtes blijkt dat acht tot negen op de tien werknemers ook na de coronacrisis thuis willen werken. Maar voor fulltime thuiswerk is bijna niemand te vinden. De grote meerderheid vindt één (40%) of twee (44%) dagen per week thuiswerk ideaal.\n\n\n\nSommige experts leggen de grens voor thuis- of telewerk op halftijds, met name om niet ‘vergeten’ te worden. ‘Werknemers die minder aanwezig zijn op de werkvloer missen soms informatie’, zei Miet Timmers, docent gezinswetenschappen aan de Odisee Hogeschool, in De Morgen. ‘Zo grijpen ze naast promotiekansen.’\n\nDeze periode is een godsgeschenk. Inge Geerdens Zaakvoerster rekruteringsbureau CVWarehouse\n\nInge Geerdens, de zaakvoerster van het online rekruteringsbureau CVWarehouse (18 werknemers in Antwerpen en Lissabon), ziet vooral de voordelen. ‘Deze periode is een godsgeschenk. Ik heb nog nooit zo rustig in het leven gestaan. Normaal krijgen we ’s morgens en ’s avonds telkens een uur verkeersstress cadeau. En tussenin werken we keihard. In kantoren die, hoe fancy ook, een constructie zijn uit de tweede helft van de 19de eeuw. Hoog tijd dat we daar wat aan doen. De teerling is geworpen.’\n\nGeerdens besliste haar twee kantoren op te zeggen. Op regelmatige tijdstippen wil ze haar personeel samenbrengen. ‘In de zomer buiten, in de winter in een hotel. Het zal op teambuilding lijken. We zullen ernaar uitkijken om elkaar te zien.’\n\nVoor grote bedrijven is het lang niet zo evident om te snoeien in de honderden tot duizenden vierkante meters kantoorruimte. ‘De meeste wachten af, laten het meubilair staan en plakken de helft af’, zegt hr-expert De Troch. Maar bij het aflopen van het huurcontract (3-6-9 jaar) zullen knopen worden doorgehakt. Kantoorverhuurders wachten moeilijke heronderhandelingen. Al zeggen vastgoedkenners dat de economische crisis daarin wel eens zwaarder kan doorwegen dan de nieuwe werkcultuur.",Gaan we voorgoed out of office?,nl
9211,DIY. Een plantenterrarium is een musthave in huis: zo maak je er zelf eentje,“Op geen enkel moment was ik die steentjes beu”,nl
9212,DIY. Een plantenterrarium is een musthave in huis: zo maak je er zelf eentje,“Na de wedstrijd ben ik bijna in de cel beland”,nl
9213,DIY. Een plantenterrarium is een musthave in huis: zo maak je er zelf eentje,Amateurscheidsrechters krijgen opslag vanaf 1 juli,nl
9214,"Op 19 september 2006 jaagt het BBC-programma Panorama schokgolven door de voetbalwereld. In de reportage “Undercover – de vuile was van het voetbal” volgt een verborgen camera anderhalf jaar lang geheime ontmoetingen van spelersmakelaars. Een van hen is Peter Harrison, ex-speler van Sporting Charleroi. In 2005 gaat hij langs bij Mogi Bayat, de dan 31-jarige manager van de Zebra’s.\n\n“In België is er niets op tegen om met elf Nigerianen, elf Turken of zelfs elf Brazilianen te spelen”, zegt Bayat in de reportage. “Je hebt jonge spelers nodig die je voor niks probeert hierheen te krijgen en die je nadien kan doorverkopen voor een, twee, drie, vier, vijf, zes of tien miljoen euro. Je kan een vliegtuig met 150 Afrikanen laten komen. We stoppen ze hier in een hotel, doen vijf wedstrijdjes per dag en de beste vijf houden we, de andere mogen terug.”\n\nMet een voice-over verklaart een BBC-journalist dat Mogi bereid is om voor 5 miljoen euro de controle over Charleroi uit handen te geven aan Harrison. Een bewering die Bayat later met klem ontkent. De voetbalbond onderzoekt of Bayat kan worden aangeklaagd wegens reputatieschade, maar de flamboyante Fransman komt ermee weg. Het zou zijn eerste grote ontsnapping zijn tijdens een opvallende parcours in het Belgische voetbal.\n\nDe jonge Bayat is ervan overtuigd dat Charleroi af te rekenen heeft met twee grote vijanden: de Belgische voetbalbond en de Vlaamse pers\n\nMogi Bayat – zijn echte naam is Arnaud – heeft dan al een reputatie. Door zijn oom Abbas Bayat benoemd tot manager van Charleroi, schopt hij tegen alle heilige huisjes van het Belgische voetbal. Hij beschuldigt bestuursleden van Club Brugge van “corruptie” en wordt door toenmalig voorzitter Michel D’Hooghe uit de receptiezaal gezet. Hij scheldt spelers van de tegenpartij de huid vol en bedreigt topscheidsrechters als Paul Allaerts en Peter Vervecken. Bayat schrikt er ook niet voor terug zijn eigen supporters op te zetten tegen zijn trainer, Robert Waseige. De jonge dertiger verklaart in interviews dat hij het Belgisch voetbal wil veranderen. Hij is ervan overtuigd dat Charleroi af te rekenen heeft met twee grote vijanden: de Belgische voetbalbond en de Vlaamse pers.\n\nLiefdadigheid\n\nHet contrast met 2020 kan niet groter zijn. Mogi Bayat, en zijn jongere broer Mehdi, zijn nu zelf het establishment geworden. Mogi werd makelaar en bouwde met hard werk en een goeie kennis van de markt een indrukwekkend netwerk uit. Sinds de uitbraak van de zaak-Propere Handen, waar hij in verdenking werd gesteld voor witwassen, heeft hij zijn stijl veranderd. In plaats van scheldtirades en (fysieke) bedreigingen doet Mogi Bayat nu aan liefdadigheid. Zijn spelers delen als Les souliers du coeur, voetbalschoenen van het hart, mondmaskers en medisch materiaal uit in Brussel en in Luik. De straatvechter heeft zich heruitgevonden als een moderne Robin Hood.\n\nJongere broer Mehdi – echte naam Robert – bewandelde een ander pad. Hij was nooit de man van het verbale geweld, maar werkte zich met zijn vlotte babbel op tot het hoogste echelons in ons voetbal. Net als Mogi verstond hij de kunst strategische allianties aan te gaan. Mogi met Gent-manager Michel Louwagie, Anderlecht-manager Herman Van Holsbeeck en later Standard-trainer Michel Preud’homme en voorzitter Bruno Venanzi. Mehdi door toenadering te zoeken tot Club Brugge-voorzitter Bart Verhaeghe. Beiden vonden elkaar in het gezamenlijke belang om de invloed van de Pro League in de KBVB te vergroten.\n\nMaar moest Bart Verhaeghe zijn ambities binnen de voetbalbond bekopen met een niet-verkiezing, dan slaagde Mehdi Bayat er in ook de Franstalige amateurs aan zijn kant te krijgen. Door de steun van de groep rond David Delferière, de voorzitter van de Franstalige amateurvleugel, kon hij François De Keersmaecker opvolgen als bondsvoorzitter – een voorlopig hoogtepunt. Terwijl Bart Verhaeghe vanaf de zijlijn moest toekijken hoe de Pro League zijn voorstel voor 18 ploegen zonder play-offs kelderde, is de invloed van Mehdi Bayat binnen de profliga groter dan ooit. Mede onder zijn druk werd een competitie met zestien en play-offs – voordelig voor Charleroi – behouden.\n\nEnkele dagen later pronkte Bayat op een persconferentie met de contractverlenging van Roberto Martinez. Een andere pluim die Mehdi zich op de hoed stak was de onderhandeling over de portretrechten van de Rode Duivels. Een delicate opdracht die hij tot een goed einde kon brengen door kapitein Eden Hazard aan zijn kant te krijgen. Mehdi kent Hazard al langer, via diens gewezen zaakwaarnemer John Bico. De familie Hazard staat ook dicht bij de familie Delferière.\n\nVerdubbelde winst\n\nDe toegenomen invloed van de Bayats gaat gepaard met een duidelijke stijging van hun financiële middelen. In 2018 – het jaar waarin Propere Handen uitbrak – slaagde Mogi Bayat er in de nettowinst van zijn makelaarsbedrijf Creative & Management Group bijna te verdubbelen, tot 4,7 miljoen euro. Het eerste halfjaar deed hij nog gouden zaken met Herman Van Holsbeeck, die aan zijn laatste maanden bij Anderlecht bezig was. Maar ook na de uitbraak van Propere Handen bleef Bayat actief. Mede dankzij Michel Preud’homme realiseerde hij heel wat in- en uitgaande transfers voor Standard. Ook AA Gent, RC Genk en Club Brugge blijven werken met Bayat. En zelfs Anderlecht, dat niets meer met hem te maken wilde hebben, deed finaal een beroep op hem voor enkele “moeilijke dossiers”.\n\nOok Mehdi Bayat ziet zijn financiële situatie verbeteren. De jongere broer van Mogi was eerst commercieel directeur bij Charleroi, maar sloot na het vertrek van zijn oom Abbas een deal met de lokale zakenman en ex-gewichtheffer Fabien Debecq. Mehdi verwierf 5 procent van de aandelen van Charleroi, Debecq had de overige 95. Beide vrienden spraken af dat Mehdi systematisch de aandelen van Debecq zou overnemen. Volgens de laatste rapportage zit Mehdi intussen aan dertig procent, maar de bondsvoorzitter wil niet officieel communiceren over wat hij financieel waard is.\n\nTegelijk stijgen ook de inkomsten van Charleroi. Bij de overname van de club in 2012 was Charleroi verlieslatend, intussen zijn de inkomsten gestegen tot bijna 4 miljoen euro winst op jaarbasis. Het budget bedroeg dit seizoen 15 miljoen euro wat Charleroi tot een stabiele subtopper maakt. Tenzij Antwerp nog met de beker aan de haal gaat ,spelen de Zebra’s dit jaar in de poulefase van de Europa League en komt er minstens 3 miljoen euro op de rekening bij.\n\nDe historisch zwakke (financiële) posities van Anderlecht en Standard schept mogelijkheden om Charleroi definitief op de voetbalkaart te zetten. De ontwikkeling van Sporting tot een grote club in België – compleet met nieuw stadion – is het voorlopige einddoel van de Bayats. De broers ontkennen geruchten dat Mogi “gratis” zou werken voor Charleroi. Maar waar Mogi voor sommige clubs mandaten cumuleert (hij passeert dan twee of drie keer langs de kassa om hoger uit te komen dan het gebruikelijke commissieloon van 7 tot 10 procent), werkt hij bij Charleroi aan het basistarief.\n\nVijftien jaar na de controversiële Panorama-reportage hoeven de broers Bayat de voetbalbond niet meer te vrezen – ze zijn nu zelf de voetbalbond. Mogi Bayat beïnvloedt als topmakelaar de inkomstenstroom voor de voetbalclubs: de transfergelden. Mehdi Bayat waakt als bondsvoorzitter en sterke man in de Pro League over de verdeling ervan. Zoals onlangs bij het solidariteitsfonds tussen de clubs.\n\nHet enige dat de Bayats nog kan raken, zijn krachten van buiten het voetbal. De potentieel negatieve gevolgen van Propere Handen zijn er misschien wel de belangrijkste van. De mogelijke afschaffing van de fiscale en sociale voordelen door de politiek is een ander gevaar.\n\nBinnen de Pro League wordt er op dit moment hard gewerkt om de juridische risico’s van Propere Handen af te dekken en de politieke kaalslag tot een minimum te beperken. De broers-Bayat kijken op de achtergrond toe. Ze weten zich beschermd door de perfecte parachute: als zij vallen, valt het hele Belgische profvoetbal.",De Koninklijke Belgische Bayat-bond,nl
9215,"‘Stijn Vreven: pure haat, pure liefde’. De titel van het boek van Dave Peters over de Hasseltse ex-profvoetballer en trainer vat zijn leven treffend samen. We brachten de auteur en het hoofdpersonage samen voor een duik in het verleden. “Ik had al snel door dat ik door mijn uiterlijk en mijn persoonlijkheid een controversieel figuur zou worden.”",“Mensen houden van mij of ze haten mij”,nl
9216,"Wout van Aert in de Omloop Het Nieuwsblad, een van de weinige wedstrijden die dit jaar al gereden werden. Van Aert zou dus op 1 augustus meteen weer willen starten in Strade Bianche. Photo News","“Twintig crossen deze winter, dat zal niet lukken”",nl
9217,DIY. Een plantenterrarium is een musthave in huis: zo maak je er zelf eentje,Cant op de weg in nieuwe vrouwenploeg,nl
9218,"Buiten trainen in groep: het mag weer sinds maandag. Wout van Aert wacht er nog mee af, de renners van Pauwels Sauzen-Bingoal trokken vrijdag samen op pad. Over koersen op anderhalve meter, het snot veilig uit de neus halen en achter het stuur zitten met een mondmasker.",Sweeck en Iserbyt weer samen op weg,nl
9219,DIY. Een plantenterrarium is een musthave in huis: zo maak je er zelf eentje,Spullen Kobe Bryant leveren 185.000 euro op,nl
9220,DIY. Een plantenterrarium is een musthave in huis: zo maak je er zelf eentje,Olympische Spelen zonder publiek?,nl
9221,Felice Mazzu (54) staat op het punt te tekenen bij Union. De ploeg uit 1B wil de ervaren coach zo snel mogelijk binnenhalen alvorens Standard hem opvrijt als potentiële opvolger van Michel Preud’homme. Mazzu zit zonder club sinds zijn ontslag in november bij KRC Genk.,Mazzu op weg naar Union,nl
9222,"In 2022 wil Club Brugge in zijn nieuwe stadion op de huidige Olympia-site spelen. Blauw-zwart moet het finale ontwerp nog kiezen en de vergunningen aanvragen, maar over de concrete invulling is weer wat meer bekend.",Brouwerij in nieuw stadion,nl
9223,DIY. Een plantenterrarium is een musthave in huis: zo maak je er zelf eentje,Trebel kan gratis weg bij Anderlecht,nl
9224,DIY. Een plantenterrarium is een musthave in huis: zo maak je er zelf eentje,Lukebakio en Boyata scoren in Berlijnse derby,nl
9225,"Bedrijven die betalingen doen aan vennootschappen op de Kaaimaneilanden of in 29 andere belastingparadijzen dreigen geen coronasteun te ontvangen.\n\nDe fiscus gaat alle beschikbare gegevens, ook de vele info over buitenlandse bankrekeningen, gebruiken om zeker te zijn dat bedrijven die werken via belastingparadijzen geen coronasteun krijgen. Dat zegt minister van Financiën Alexander De Croo.\n\nNiet de Panama Papers of andere belastingschandalen, maar de coronacrisis heeft ertoe geleid dat ons land voor het eerst belastingvoordelen koppelt aan een verbod op constructies in belastingparadijzen. Bedrijven kunnen bijvoorbeeld geen aanspraak maken op de maatregel over de voorafbetaling van vennootschapsbelasting als ze een dochterbedrijf hebben in een belastingparadijs of als ze voor 100.000 euro of meer aan betalingen hebben gedaan aan vennootschappen in belastingparadijzen, tenzij het gaat om betalingen met een 'rechtmatige financiële of economische reden'.\n\nWaarom stellen we die voorwaarde ook niet voor staatssteun aan bedrijven zoals Brussels Airlines? Luc De Broe Hoogleraar Fiscaal Recht (KULeuven)\n\nMinister van Financiën Alexander De Croo (Open VLD) waarschuwt dat de fiscus alle beschikbare gegevens zal gebruiken om dat te controleren. 'De fiscus zal volgend jaar controleren zodra de aangiftes over de inkomsten van 2020 binnen zijn', zegt zijn woordvoerster Lotte Van der Stockt. 'Nu al een indicatie geven om hoeveel bedrijven het gaat, is moeilijk. Maar het is vrij makkelijk te controleren. De fiscus kan gewoon de participaties checken in de volledige jaarrekeningen om te zien of een dochteronderneming in een fiscaal paradijs zit. En alle betalingen aan belastingparadijzen moeten sowieso gemeld worden vanaf 100.000 euro. Het is aan de belastingplichtige om aan te tonen dat die betalingen voldoen aan rechtmatige behoeften. De fiscus heeft ook meer zicht op buitenlandse rekeningen dankzij de toenemende uitwisseling van die gegevens met andere landen.'\n\nMickey Mouse-paradijzen\n\nHoogleraar Fiscaal Recht Luc De Broe (KU Leuven) meent dat nogal wat bedrijven uit de boot dreigen te vallen. Ons land gebruikt niet de Europese maar de Belgische lijst van belastingparadijzen als referentie. De Broe: 'Op de Europese lijst staat maar een verwaarloosbaar aantal landen. Op de Belgische lijst staan 30 landen, niet alleen ‘Mickey Mouse-belastingparadijzen', waardoor de waaier aan bedrijven die er tussenuit dreigen te vallen veel groter is.’\n\n790 bedrijven hebben vorig jaar aangifte gedaan van betalingen naar die 30 belastingparadijzen, goed voor ruim 172 miljard euro. De Broe: 'Dus is het eenvoudig: wie zo’n betaling heeft aangegeven voor de periode waarvoor hij aanspraak wil maken op het Covid-belastingvoordeel zal prima facie uit de boot vallen, tenzij hij kan aantonen dat die betaling om een goede reden is gebeurd.'\n\nEen blijvertje\n\nDe Broe voorspelt dat de koppeling aan belastingparadijzen vanaf nu ook toegepast wordt voor andere specifieke belastingvoordelen. 'Het zal misschien een blijvertje worden, om de terminologie van Marc Van Ranst te gebruiken. Ik vind dat een logische evolutie: voor wat hoort wat.'\n\nZijn collega-topfiscalist Axel Haelterman (KU Leuven) vindt dat ook. 'Dit duwt de ondernemingen met de neus op de realiteit dat contacten met belastingparadijzen gerechtvaardigd moeten kunnen worden als men wil genieten van andere fiscale voordelen. Het ondersteunt ook de credibiliteit van fiscale maatregelen naar de bredere bevolking, wat op zijn minst even belangrijk is.'",Grondige controle op coronasteun voor bedrijven in fiscale paradijzen,nl
9226,"Dirk Peeters is financieel analist bij de beursvennootschap Leleux AB. Daarvoor werkte hij als analist onder meer bij KBC Securites, ING en Bank Degroof.\n\nAedifica - Woonzorgvastgoed\n\n‘Het is eten of gegeten worden.’ Dat credo van Aedifica vat de groeistrategie in één zin samen, inclusief het geslaagde vrij dure bod op de Finse sectorgenoot Hoivatilat. Aedifica breidt nu ook verder uit in Zweden. Als pure speler in zorgvastgoed en kinderdagverblijven bevestigt Aedifica zijn status als groeibedrijf in een attractief segment, met huurrendementen die nog altijd interessant zijn. Bovendien heeft het bedrijf net geld bijgetankt via de private plaatsing van 206 miljoen euro aan nieuwe aandelen. De impact van de coronacrisis zou bovendien beperkt blijven, zoals afgelopen week werd bevestigd.\n\nKinepolis - Bioscopen\n\nKinepolis werd midscheeps getroffen door de Covid-19-crisis, zodat 2020 als een verloren jaar beschouwd mag worden. We sluiten niet uit dat enkele concurrenten de boeken moeten neerleggen, wat op zich niet negatief is voor Kinepolis. Vanaf 26 mei mogen de zalen in Zuid-Spanje weer open (maximaal 1/3 van de zaal), op 1 juni gaan de Nederlandse bioscopen beperkt open. Het nieuwe normaal wordt dat de zalen met een lagere bezettingsgraad moeten draaien. Bovendien is het wachten op de grote filmverdelers om het aanbod van (uitgestelde) releases weer op gang te trekken. Koopwaardig na de sterke koersdaling.\n\nLVMH - Luxe\n\nLVMH is de wereldleider in luxe mode- en lederwaren, in champagne en high-end sterkedrank en in de selectieve distributie van parfums en cosmetica. De groep van de Franse miljardair Bernard Arnault plukt de vruchten van veel goede strategische beslissingen: polarisatie aan de high-end, merken, kopen in plaats van oprichten, focus op innovatie, gecontroleerde digitale strategie, gecombineerd met rigoureuze financiële discipline. De kredietratings zijn sterk (A+/A1) en de marges blijven nog altijd hoog. De luxegroep is\n\nstevig teruggevallen door de Covid-19-crisis, en biedt nu een opportuniteit.\n\nUbisoft - Entertainment\n\nDe hoofdactiviteiten van het Franse Ubisoft zijn geconcentreerd rond de productie, de publicatie en de distributie van videogames voor consoles, pc’s, smartphones en tablets in zowel fysieke als digitale vorm. De portefeuille van games omvat onder meer ‘Rainbow Six (R6) Siege’, ‘Space Junkies’, ‘The Crew 2’, ‘Assassin’s Creed Odyssey’ en ‘Ghost Recon Wildlands’. De pandemie heeft ‘thuisentertainment’ een sterke impuls gegeven,\n\nwat zich zou moeten vertalen in sterke groeicijfers van actieve unieke gebruikers. Na de zware winstwaarschuwing van oktober 2019, zien we momenteel de eerste tekenen van herstel.\n\nAir Liquide - Gassen\n\nMet Air Liquide hebben we opnieuw een Franse speler. De groep produceert en verkoopt wereldwijd industriële en medische gassen, zoals vloeibare stikstof, argon, kooldioxide en zuurstof. Het bedrijf produceert ook las-, duik- en medisch-technisch materiaal en kan een indrukwekkend palmares voorleggen. In de voorbije 30 jaar groeide de omzet jaarlijks gemiddeld met 5,6 procent, de cashflow met 6,5 procent, de winst per aandeel met 6,7 procent en het dividend met 8,7 procent. Het aandeel behoort tot de Dividend Aristocrats (aandelen waarvan het dividend in de voorbije tien jaar werd gehandhaafd of opgetrokken).",De 5 favoriete aandelen van Dirk Peeters,nl
9227,"Peter Praet: 'Ik denk dat we minstens twee jaar nodig hebben om ons bbp terug op het niveau van 2019 te krijgen.'\n\nWe beseffen het nog te weinig, zegt Peter Praet, maar we staan aan de vooravond van minstens twee moeilijke jaren. Met een explosieve politieke discussie over wie de rekening betaalt. ‘Politici ontwijken die vraag. En ik snap waarom.’\n\nOok vanachter een Zoom-videoverbinding is Peter Praet nog altijd de spraakwaterval die hij altijd is geweest. Moeiteloos meandert hij van het grondwettelijk hof in Karlsruhe naar de Italiaanse traditie van parlementaire opstand en de balans van de ECB. Halverwege een uitleg over staatsgaranties voor bankenleningen bevriest het videobeeld plots. Wanneer het 15 seconden later herneemt, blijkt hij al een analyse af te ronden over de Europese markt voor durfkapitaal.\n\nEr beweegt dan ook van alles tegelijk in deze uitzonderlijke tijden. Zelfs voor een voormalig doorgewinterd centraal bankier, die voor alle mogelijke economische scenario’s simulaties maakt - stresstests heet zoiets - is wat nu gebeurt ongezien. Praet hecht daarom niet te veel belang aan de precieze inschatting van de schade op korte termijn. ‘We weten dat de schok fenomenaal zal zijn. Ik schat dat het bruto binnenlands product dit jaar met 10 procent daalt in de eurozone. Maar de vraag die me vooral bezighoudt, is wat dat op langere termijn betekent.’\n\n‘Ik denk dat we minstens twee jaar nodig hebben om ons bbp terug op het niveau van 2019 te krijgen’, vervolgt hij. ‘Een groot deel van het publiek voelt het nog niet omdat het zijn job nog heeft, tijdelijk werkloos is, ambtenaar is of zijn pensioen krijgt. Maar er is een immense kloof ontstaan tussen ons inkomen, dat tot nog toe vrij goed op peil blijft, en onze productie, die is ineengeklapt.’\n\nWie zal die rekening betalen?\n\nPeter Praet: ‘Ik merk vooral dat overal in Europa politici die vraag ontwijken. En ik begrijp waarom. Als de bevolking begint te snappen dat de belastingen zullen stijgen, wordt ze voorzichtiger om geld uit te geven.’\n\n\n\n‘Alleen al daarom heb ik nooit geloofd in een V-vormig herstel. Niet eens wegens van het gevaar dat het virus heropleeft. Maar omdat zodra de economie herstelt, de spanning zal groeien over wie de rekening betaalt.’\n\n‘Je merkt dat trouwens ook in het herstelplan van 500 miljard euro dat de Duitse bondskanselier Angela Merkel en de Franse president Emmanuel Macron deze week hebben voorgesteld. We weten nog niet wie wat zal betalen en hoe dat zal gebeuren. Sommigen spreken van ecotaksen, maar ook dat is een discussie voor later.’\n\nAls de bevolking begint te snappen dat de belastingen zullen stijgen, wordt ze voorzichtiger om geld uit te geven. Peter Praet\n\n\n\n\n\nMaar opnieuw: wie zal betalen?\n\nPraet: ‘Je kan de uitgaven doen dalen, maar er is net de vraag naar meer uitgaven om de pandemie te bestrijden, de gezondheidszorg te financieren en de sociale zekerheid stevig te houden. Je kan de belastingen laten stijgen, wat negatieve gevolgen voor de groei heeft. En dat leidt je dus naar de vraag welke rol de centrale banken zullen spelen.’\n\n\n\nSommigen vinden daar een reden tot optimisme. Laat de staat geld lenen aan de nultarieven die door de centrale banken zijn vastgelegd. Het kost toch niets.\n\nPraet: ‘Dat maakt het zeker makkelijker. Maar vergeet niet dat de economische situatie eind vorig jaar al moeilijk was. Vergeet ook niet dat de ECB op dit moment een noodbeleid voert, dat dient om de pandemie te bestrijden en dus op de korte termijn is gericht. Ondertussen blijkt dat deze schok langer blijft nazinderen.’\n\n\n\n‘Bovendien is er een verschil met de voorbije tien jaar. Toen deden de overheden te weinig en voelde de ECB zich ‘the only game in town’. Nu doen de overheden wel veel om de crisis mee te bestrijden. Kijk opnieuw naar het herstelplan van Merkel en Macron. Ik denk trouwens dat de Commissie zal voorstellen die 500 miljard euro nog te verhogen.’\n\n‘Als overheden miljarden lenen en dat moeten blijven doen omdat de crisis blijft duren, hoe loopt dat dan? Dan worden die schulden misschien toch weer heel duur. Tot hoever kan een centrale bank dan die stijging van de overheidsschuld compenseren via haar rentebeleid en tegelijk de prijzen stabiel houden? Het is niet zo eenvoudig als het lijkt.’\n\n\n\nDat is een van de grote economische vragen. Staan we aan de vooravond van een tijdperk van hyperinflatie? Of net van deflatie, waarin de prijzen zakken omdat niemand naar de winkel komt?\n\nWe zitten vandaag met onze Europese familie in dezelfde boot, ook al is niet iedereen in je familie zoals je wilt. Peter Praet Gewezen hoofdeconoom ECB\n\nPraet: ‘Uw vraag komt te vroeg. De eerste twee jaar domineren de deflatoire effecten van de schok. Maar daarna komt onvermijdelijk de vraag wat de politieke wereld zal doen als de rekening op tafel komt. Zal ze dan de sociale en politieke spanningen trotseren en naar het parlement durven te gaan om geld te zoeken? Of zal ze dat ontwijken en erop aansturen dat de centrale bank het oplost met een beetje inflatie: een groei van 1 procent en een inflatie van rond 4 procent, waardoor de reële waarde van de schulden jaarlijks daalt? Dat is ongeveer wat na de Tweede Wereldoorlog is gebeurd. Het is een inflatiebelasting, maar de mensen voelen dat minder dan een echte belasting. Economen noemen dat ‘money illusion’. Maar het is niet zo eenvoudig. Het kan makkelijk ontsporen in oncontroleerbare hyperinflatie.\n\nHoe moet de ECB daarmee omgaan?\n\nPraet: ‘Door op dit moment te focussen op de belangrijkste zorg van vandaag. Dat is niet hyperinflatie, maar deflatie: dalende prijzen omdat de activiteit zo laag is. Tegelijk moet ze aan de politieke wereld duidelijk maken dat ze een eventuele ‘inflatiebelasting’ nooit zal tolereren. Ze moet dus duidelijk maken hoe ze op termijn uit haar tijdelijke ‘whatever it takes’-noodbeleid zal stappen.’\n\n\n\nDat is nu al een discussie. Het Duitse grondwettelijk hof in Karlsruhe ging deze maand niet zomaar akkoord met de manier waarop de ECB haar uiterst soepele beleid voert.\n\nPraet: ‘Dat was samen met de speech van Merkel een van de twee belangrijke momenten van deze maand. Ik heb de 110 bladzijden van het arrest gelezen, ook in het Duits. In de Europese verdragen staat dat de Europese beslissingen proportioneel moeten zijn. Ze mogen niet zwaarder zijn dan wat nodig is. In de interpretatie van de rechters in Karlsruhe moet je daarom een kosten-batenanalyse maken.’\n\n\n\n‘Voor de ECB is dat moeilijk te aanvaarden. Want hoe weeg je de kosten en de baten af als je volgens het verdrag een mandaat hebt om eerst en vooral de inflatie onder controle te houden? Wat zijn dan de aanvaardbare kosten van dat inflatiebeleid, gemeten in jobs of financiële stabiliteit? Dat duwt de ECB bijna in een onmogelijke situatie.’\n\n\n\nStaat de eurozone sterk genoeg om deze storm te trotseren? Het verschil tussen Duitsland en Italië, zowel qua schade als qua herstelpotentieel, is immens.\n\nPraet: ‘Dat is het moeilijkste probleem van dit moment. Waar de ongelijkheden in landen tot spanningen leiden, zal dat ook tot spanningen tussen de landen leiden. Net daarom vond ik wat Merkel en Macron voorstellen visionair en een heel mooi signaal.’\n\n\n\n‘Het is een grote stap. Duitsland heeft voor zichzelf de voorbije jaren een buffer opgebouwd om de volgende schok te incasseren en nu moet Merkel uitleggen dat dat opgespaarde geld deels naar de rest van Europa gaat. Ik kan begrijpen dat veel Duitsers niet tevreden zijn. Maar we zitten vandaag met onze familie in dezelfde boot, ook al is niet iedereen in je familie zoals je wilt.’\n\n\n\nDat toont hoe hevig deze economische storm is, en toch blijven de beurzen het vrij goed doen. Vindt u de kloof tussen de markten en de realiteit te groot?\n\nPraet: ‘Ze staan zeker in de VS zo hoog wegens het steunbeleid van de centrale banken, wegens het overwicht van de techbedrijven en wegens het vertrouwen in een vaccin. Maar de kloof met de realiteit lijkt me inderdaad te groot.’\n\n\n\n‘Ergens is dat uiteraard niet slecht. Het is goed dat rijkere mensen hun geld via de beurs in risicokapitaal blijven steken. Maar de waarderingen lijken me bijzonder hoog, zeker in de VS.’\n\nPeter Praet (71)\n\n1949: geboren op 20 januari in Herchen, Duitsland.\n\n1972: master in economie, Université Libre de Bruxelles (ULB).\n\n1973-78: afwisselend assistent economie ULB en militaire dienst.\n\n1978-80: econoom bij het Internationaal Monetair Fonds (IMF).\n\n1980: doctoraat economie.\n\n1980-87: professor economie ULB.\n\n1987-99: hoofdeconoom Generale Bank en later Fortis Bank.\n\n1999-2000: kabinetschef minister van Financiën Didier Reynders (MR).\n\n2000-2011: directeur Nationale Bank.\n\n2002-11: directeur financieel toezichthouder FSMA.\n\n2011-19: directeur ECB (hoofdeconoom vanaf 2012).","‘Wat Merkel deze week voorstelde, is visionair'",nl
9228,"Om federaal te besturen was N-VA-voorzitter De Wever bereid Open VLD te slachtofferen. Maar zelfs een alliantie van de N-VA, CD&V en de sp.a kon de federale jet niet doen landen. Drie pogingen crashten in de Bermudadriehoek tussen de PS, de MR en de N-VA. De Tijd reconstrueert het jaar na de verkiezingen.\n\nHet is al donker als plots een zwarte Volvo de kasseien van het Paleizenplein in Brussel oprijdt. Het is 31 januari, de dag waarop het Verenigd Koninkrijk de Europese Unie verlaat, en het miezert in de hoofdstad. Televisiecamera’s zoomen in op de man op de achterbank. Als de pushberichten binnenkomen op de smartphones van meerdere partijvoorzitters moeten ze knipperen met de ogen. Iedereen verwacht N-VA-voorzitter Bart De Wever bij koning Filip. Na maanden van vruchteloos overleg blijkt PS-voorzitter Paul Magnette bereid te zijn de Vlaams-nationalisten de leiding van de formatie te geven. Maar in de auto zit de onverstoorbare CD&V-vicepremier Koen Geens.\n\nEnkele uren voordien zitten Magnette en De Wever samen op het PS-hoofdkwartier aan de Brusselse Keizerslaan. De burgemeester van Antwerpen is, getooid in een drieledig pak en met gepoetste schoenen, klaar voor een audiëntie op het paleis. Het duo maakt afspraken over het verdere verloop van de formatie. In de dagen en weken voor het cruciale overleg is een manier gevonden om de PS en de N-VA in de richting van een gezamenlijk project te duwen. Met een onverwacht Vlaams front van de N-VA, CD&V en de sp.a kan De Wever Magnette overtuigen om hem het initiatief te geven voor het vormen van een regering.\n\nDe N-VA en de MR kunnen een sociaal- economisch akkoord sluiten, maar dat is te rechts voor de PS.\n\nDe Vlaams-nationalisten zijn bereid ver te gaan. Ze willen zelfs de Vlaamse regering demonteren om federaal te kunnen besturen. De N-VA en CD&V denken eraan Open VLD te vervangen door de sp.a, waardoor dezelfde meerderheid in Vlaanderen als op het federale niveau kan besturen. De Wever is woest omdat Open VLD-voorzitster Rutten de maanden voordien heeft geprobeerd een paars-groene federale regering zonder de N-VA op de been te brengen.\n\nDe twijfel bij de N-VA of ze na het avontuur in de regering-Michel federaal wel mee moet besturen is helemaal verdwenen. Sommige N-VA’ers waren na de zware verkiezingsnederlaag van de partij op 26 mei, dinsdag exact een jaar geleden, van oordeel dat federaal beleidsverantwoordelijkheid opnemen electoraal niet lonend is. Zeker niet als ze moeten besturen met de gezworen vijanden van de PS. De Franstalige socialisten hebben bij de verkiezingen van 26 mei dan wel hun slechtste verkiezingsresultaat ooit neergezet, ze zijn incontournabel in de federale formatie.\n\nTijdens een gesprek met Magnette schetst De Wever op een treffende manier het dilemma waarvoor hij staat. Op een papiertje krabbelt hij het woord cholera. ‘Dit is in de oppositie gaan zitten naast het Vlaams Belang’, zegt hij. In zo’n scenario dreigen de Vlaams-nationalisten in de schaduw te staan van extreemrechts, de winnaar van de verkiezingen. De Antwerpenaar trekt een streep naast het woord cholera en voegt er het woord PeSte aan toe, met een grote P en een grote S. Dat verwijst naar besturen met de PS. ‘Paul, wat zou jij doen?’\n\nZomer: de mislukte vrijage met de sp.a\n\nTerug naar de hete zomer van 2019. Om de N-VA en de PS te verzoenen, stuurt koning Filip met Johan Vande Lanotte (sp.a) en Didier Reynders (MR) twee ervaren rotten het veld in. De twee nemen hun tijd, maar ze sturen aan op een paars-gele afspiegelingsregering. Zowel regionaal als federaal willen ze dezelfde partijen in het bad trekken. In Franstalig België beschikken de PS en de MR samen over een meerderheid. Omdat de sp.a een brug vormt naar de PS, is het logisch dat zowel de N-VA als de sp.a in de Vlaamse en de federale regering zetelt. De vraag is welke de derde Vlaamse partij wordt: Open VLD of CD&V?\n\n\n\nDoor lang met het Vlaams Belang te dansen en vervolgens de Vlaamse formatie op pauze te zetten strooit De Wever de bevolking zand in de ogen. Officieel gebeurt er niks, achter de schermen zoekt hij naar coalitiepartners. Een ‘linkse’ coalitie met de socialisten en CD&V ligt zeer moeilijk in de N-VA, voor het bourgondische alternatief met Open VLD is er meer steun. Zo’n constellatie, waarmee De Wever ook in Antwerpen bestuurt, is evenwel heel krap. Ze heeft in het Vlaams Parlement slechts één zetel op overschot. Er is geheim maar intens contact tussen De Wever en sp.a-voorzitter John Crombez. Maar als Vlaams Parlementslid en ex-sp.a-voorzitter Bruno Tobback eind juli keet begint te schoppen over een eventuele coalitie met de N-VA, blijkt de formule niet levensvatbaar.\n\nBovendien blijkt tijdens de gesprekken over de vorming van een paars-gele federale regering, die doorgaans onopgemerkt op vrijdagavond plaatsvinden, dat het water te diep is. De N-VA en de MR kunnen op sociaal-economisch vlak snel een akkoord sluiten, maar zo’n deal zou te rechts zijn voor de PS. De N-VA en de PS kunnen een staatshervorming uittekenen, maar dat akkoord zou dan weer onaanvaardbaar zijn voor de Belgicistische MR. Er is sprake van een Bermudadriehoek tussen die drie partijen waarin alles verdwijnt.\n\nSchermvullende weergave Vroege herfst 2019: Rudy Demotte en Geert Bourgeois krijgen de PS en de N-VA niet bij elkaar. ©Photo News\n\nDe Wever trekt zijn conclusies en kiest er begin augustus voor in Vlaanderen de Zweedse coalitie verder te zetten. Zo komen de federale onderhandelingen muurvast te zitten, want de PS is niet van plan de door haar jarenlang bestreden Zweedse alliantie op het federale niveau te depanneren. Het is of met de N-VA, of met Open VLD, maakt Elio Di Rupo, dan nog PS-voorzitter, duidelijk. Vande Lanotte en Reynders blijven een oplossing zoeken, maar de Zweedse stormram loopt zich kapot op het PS-bastion. Zodra de regionale regeringen zijn gevormd, geven de twee informateurs hun opdracht terug aan de koning.\n\nDe voorkeur van het paleis blijft echter uitgaan naar een regering waarin met de N-VA en de PS de grootste partijen van elke deelstaat zetelen. De oudgedienden Rudy Demotte (PS) en Geert Bourgeois (N-VA) moeten als preformateurs uitzoeken hoe levensvatbaar zo’n formule nog is. Niet, zo blijkt al gauw. Begin november willen ze op een persconferentie paars-geel begraven. ‘De persteksten lagen klaar, maar het paleis blies alles op het laatste moment af’, zegt een betrokkene.\n\nHet hof wil het paars-gele denkspoor nog niet afserveren. Demotte en Bourgeois zeggen dan maar elk afzonderlijk in kranteninterviews dat er een ‘Grand Canyon’ gaapt tussen de PS en de N-VA. Meerdere partijvoorzitters stellen zich serieuze vragen bij de beslissing van de vorst. ‘Het bord werd niet afgeveegd, waardoor het moeilijk werd met iets nieuws te beginnen.’\n\nHerfst: Gwendolyn Rutten gaat haar eigen weg\n\nToch komt er iets nieuws. Op het moment dat De Wever op audiëntie is bij de koning, maakt Magnette, die als nieuwe PS-voorzitter meteen wil bewijzen dat hij uit het juiste hout is gesneden, voor de televisiecamera’s duidelijk dat hij een links en sociaal beleid wil en dat hij past voor institutionele hervormingen. Dat is een open sollicitatie voor het informateurschap, dat Magnette ook toegeworpen krijgt. Hij herhaalt uitentreuren dat hij werkt op basis van de inhoud, maar zijn paars-groene doel is duidelijk.\n\n\n\nHet probleem is dat een coalitie van socialisten, liberalen en groenen in de verste verte niet in de buurt komt van een Vlaamse meerderheid in de Kamer. Strikt genomen is dat niet nodig, politiek is het lastig. Toch wil Open VLD-voorzitster Gwendolyn Rutten het risico nemen. Ze maakt de analyse dat paars-groen haar enige kans is op een regeringsdeelname, want in een paars-geel scenario dreigt haar partij door het veto van de PS tegen een coalitie met de N-VA én de Vlaamse liberalen langs de kant te worden gezet.\n\nSchermvullende weergave Late herfst 2019: Paul Magnette faalt in zijn poging paars-groen te forceren. ©Photo News\n\nPaars-groen beschikt slechts over 76 van de 150 Kamerzetels. Dat is bijzonder krap, zeker omdat Rutten in eigen rangen op openlijke tegenkanting botst van de federale Kamerfractie en meer subtiele oppositie van vicepremier Alexander De Croo. Het spel wordt vuil gespeeld, waarbij zowel het kamp-Rutten als het kamp-De Croo elkaars vuile was buitenhangt. Tegelijk ontbindt De Wever, die buitenspel komt te staan, zijn duivels. Hij spreekt over ‘het verraad van Gwendolyn’ en verwijt haar enkel belust te zijn op het premierschap.\n\nOndanks alle tegenkanting zien Magnette en Rutten de krappe meerderheid niet als een probleem. Ze redeneren dat, zodra serieuze onderhandelingen worden opgestart, CD&V uit vrees om er niet bij te zijn alsnog aan tafel zal aanschuiven. Maar de christendemocraten stellen zich onverzettelijk op. De partij wil eerst een federale regering met een Vlaamse meerderheid proberen te vormen en daarvoor is de N-VA nodig.\n\nHet is uiteindelijk niet Open VLD, maar de kersverse MR-voorzitter Georges-Louis Bouchez die Magnette de genadeslag geeft. ‘Met paars-groen alleen redden we het niet’, zegt hij begin december in een interview met De Tijd. ‘Eigenlijk wilden we hetzelfde als Bouchez: een paars-groene regering aangevuld met CD&V. Maar hij wilde kingmaker zijn en is daarom beginnen te lekken en zichzelf vooruit te schuiven. Hij deed dat niet te kwader trouw, maar lijdt aan zelfoverschatting’, merkt iemand uit het paars-groene kamp op. Magnette ziet zijn mislukking in en gooit twee dagen later de handdoek in de ring.\n\n\n\nWinter: een nieuwe Vlaamse alliantie\n\nHet paleis analyseert dat de knoop bij de MR en CD&V zit en stuurt daarom begin december Bouchez en Joachim Coens, die beiden nog maar net voorzitter zijn, het veld in. Bouchez denkt zelf paars-groen en CD&V samen te kunnen brengen, een coalitie die hij Vivaldi doopt. ‘Het was een farce’, oordeelt een partijvoorzitter. ‘Bouchez dacht Coens te kunnen overtuigen van Vivaldi, terwijl Coens altijd heeft gedacht dat hij terug zou gaan naar de N-VA.’\n\n\n\nDe informateurs lijken nergens heen te gaan, maar ietwat verrassend begint er onder de waterlijn toch een en ander te bewegen. Conner Rousseau, die in november Crombez is opgevolgd als sp.a-voorzitter, beseft dat Vivaldi hem weinig bijbrengt. Hij dreigt er voor spek en bonen bij te zitten, want zijn partij is mathematisch niet nodig. De socialist heeft bovendien oren naar het argument dat een federale regering over een Vlaamse meerderheid moet beschikken. De Wever ruikt een opportuniteit en na Nieuwjaar belt hij naar Rousseau met de vraag of die een veto heeft gesteld tegen de N-VA, zoals Bouchez voluntaristisch beweert. De jonge voorzitter antwoordt dat hij niets uitsluit.\n\nSchermvullende weergave Winter 2020: Koen Geens komt tot veler verrassing plots aan zet. ©Photo News\n\n\n\n\n\nDe informateurs verdelen een nota, die haast integraal op een CD&V-kabinet is geschreven. Door de christendemocraten de pen vast te laten houden denkt Bouchez hen in een Vivaldi-coalitie te kunnen trekken. De socialisten zullen volgens hem een centrumrechtse nota slikken omdat de N-VA langs de kant blijft staan. Dat blijkt een misrekening van de flamboyante Waal. Terwijl de PS de nota afschiet, juicht de N-VA hem toe. Vivaldi is morsdood.\n\nDe alliantie met de N-VA, CD&V en de sp.a die Reynders en Vande Lanotte in de zomer in elkaar probeerden te timmeren, ontstaat nu haast organisch. Het kind van de rekening is Open VLD. De Vlaamse liberalen liggen niet alleen federaal in de gracht, ze dreigen ook nog eens uit de Vlaamse regering te worden gezet.\n\nBij de socialisten is te horen dat als de sp.a meedoet in een federale regering, de partij ook mag inbreken in de Vlaamse. ‘Zelfs de ministerposten werden verdeeld. Crombez zou Welzijn krijgen’, weet een betrokkene. Bij de N-VA en CD&V klinkt het dat zo’n coalitiewissel logisch zou zijn geweest, maar dat geen concrete beloftes zijn gemaakt.\n\n\n\nDe jumbojet is klaar om te landen\n\nOp een vergadering met de informateurs, die plaatsvindt op het CD&V-hoofdkwartier, legt De Wever zijn kaarten op tafel. Bouchez, die geen weet heeft van de nieuwe Vlaamse alliantie, jent hem door te zeggen dat de N-VA door de breuk met Rutten niet meer over een Vlaamse meerderheid beschikt. De Wever grijnst. ‘Ik heb een Vlaams front met CD&V en de sp.a.’ Bouchez voelt zich koud gepakt. Magnette vertelt hem voortdurend dat hij de sp.a in zijn zak heeft en nu dit?\n\n\n\nMeteen na de sessie met De Wever zien de informateurs Magnette, die ze confronteren met wat ze hebben vernomen. ‘We zullen dat eens verifiëren’, antwoordt de PS-voorzitter. Het drietal belt met de speaker op naar Rousseau. Die ontkent dat er een Vlaams front is, maar hij geeft wel toe dat hij bereid is te regeren met de N-VA. Bouchez trekt zijn conclusies. De sp.a-voorzitter is niet te vertrouwen.\n\nDe PS en de N-VA kunnen een staatshervorming uittekenen, maar zo’n akkoord is onaanvaardbaar voor de belgicistische MR.\n\nMet de nieuwe Vlaamse alliantie is de federale jumbojet volgens De Wever klaar om te landen. Op 24 januari, tijdens een vergadering in Bouchez’ kantoor aan de Guldenvlieslaan in Brussel, merkt hij in aanwezigheid van Coens, Rousseau en Magnette op dat er met Open VLD een partij te veel zit in paars-geel.\n\nBouchez realiseert zich dat er een ruil is tussen de PS en de N-VA, waarin niets voor hem zit. Hij zou een links sociaal-economisch beleid én een staatshervorming moeten slikken, wat lijnrecht ingaat tegen zijn partijprogramma. Nu zou hij ook nog zijn Vlaamse zusterpartij Open VLD moeten lossen, waardoor zijn machtspositie fel verzwakt. De MR-voorzitter neemt zijn autosleutels en bijt De Wever toe: ‘Bart, wil je ook mijn auto hebben?’ Die vraagt om welke auto het gaat. ‘Een mooie Mercedes’, is het antwoord. ‘Kun je er uw madam ook nog inzetten?’, repliceert een sardonische De Wever.\n\nMagnette laat zijn veto los\n\nDoor het verzet van Bouchez keert Magnette op zijn stappen terug. De vrees is dat Bouchez het beeld zal ophangen dat de PS uitverkoop aan het houden is. Bovendien neemt het verzet in de eigen rangen toe. Op maandag 26 januari gooit het partijbureau van de Franstalige socialisten de deur keihard dicht. Er wordt gesproken over horrorvoorstellen van de N-VA, die breed worden uitgesmeerd in de pers.\n\n\n\nDe jumbojet van De Wever is verloren gevlogen in de Bermudadriehoek tussen de N-VA, de PS en de MR. Voor Coens en Bouchez is het over en uit, maar niemand weet hoe het verder moet. Omdat enkele dagen later op het paleis de nieuwjaarsreceptie van de koning plaatsvindt en die geen zin heeft om zijn eigen feestje te vergallen, wordt de opdracht van de informateurs dan maar met een week verlengd.\n\n\n\nOndanks Magnettes uithaal zitten de PS-voorzitter en De Wever de daaropvolgende vrijdag doodleuk samen op de Keizerslaan. Er is tussen alle partijvoorzitters een consensus gegroeid dat de formatie enkel nieuw leven kan worden ingeblazen door de N-VA aan zet te laten komen. Magnette stelde daar lang een veto tegen, maar laat dat los. Hij redeneert dat De Wever als koninklijk opdrachthouder compromissen zal moeten sluiten en er zich dan misschien een opening aandient. Als het niets wordt, zou eindelijk duidelijk worden dat de N-VA en de PS niet samen kunnen regeren en zou CD&V misschien toch bereid blijken om in Vivaldi te stappen.\n\n\n\nDe ware premier laat zijn gezicht zien\n\nCoens en Bouchez dienen later op de dag vervroegd hun ontslag in bij de koning. Die deelt mee dat hij een nieuwe opdrachtgever naar voren schuift. Maar tot veler verrassing is het niet de grijze Volkswagen van De Wever, maar de zwarte Volvo van Geens die aankomt op het paleis. ‘Alsof hij om de hoek stond te wachten’, schampert een voorzitter. De ware premier heeft zijn gezicht laten zien, foetert De Wever, terwijl hij teleurgesteld naar Antwerpen rijdt.\n\n\n\nMeerdere partijvoorzitters gaan ervan uit dat de sluwe Geens zijn oog heeft laten vallen op de Wetstraat 16. Door zelf het heft in handen te nemen op het moment dat er een mogelijke doorbraak is in de formatie, lijkt hij het premierschap naar zich toe te trekken. Niemand heeft betere contacten op het paleis, want Geens’ voormalige rechterhand Vincent Houssiau is de kabinetschef van de koning.\n\nSchermvullende weergave Winter 2020: Georges-Louis Bouchez en Joachim Coens lopen elk een eigen richting uit. ©BELGA\n\nEen andere versie is dat Geens er is ingeluisd door Bouchez. Die voelt zich bedrogen door de christendemocraten en het meest door Geens, die van alle CD&V’ers het hardst vasthoudt aan een regering met de N-VA en de PS. Bovendien doet de professorale christendemocraat vaak alsof de MR-voorzitter evenveel over Vlaanderen weet als over Tibet. Bouchez heeft het paleis gesuggereerd dat Geens aan zet moet komen. Dat de benoeming er vooral zou toe leiden dat de formatie in een totale impasse zou belanden, vertelt hij er niet bij.\n\nGeens, die dinsdag al voorzichtig was gepolst door het paleis, aanvaardt de koninklijke opdracht. Hij gelooft dat een buitenstaander beter in staat is de N-VA en de PS bij elkaar te brengen dan die partijen zelf. Na de aanvankelijke teleurstelling zijn ze er bij de N-VA niet zo rouwig om dat een ‘scheidsrechter’ het veld opkomt. Dat vergemakkelijkt de positie van De Wever, die zo zelf het moeilijke compromis niet moet sluiten.\n\nOp een bewogen vergadering zondagavond, waar Coens duidelijk zijn ongenoegen laat blijken over de benoeming van Geens, beslist de CD&V-top dat de koninklijk opdrachthouder enkel paars-geel mag aftoetsen. Magnette dreigt zo vast te komen zitten in een paars-geel verhaal. Hij belt naar Geens om hem te zeggen dat hij het spel niet meespeelt en stelt alternatieven voor, waaronder een tijdelijke regering.\n\nZelfs het coronavirus is niet in staat de Bermuda- driehoek tussen de Bart De Wever, Paul Magnette en Georges-Louis Bouchez te doorbreken.\n\nMet allerhande teksten probeert Geens toch het onmogelijke mogelijk te maken, maar de PS-voorzitter trekt aan de noodrem. ‘J’en ai marre’, maakt hij op Valentijnsdag duidelijk in meerdere kranteninterviews. Voor Geens is het game over. ‘Een ezelsstamp’, noemt hij het. ‘Zijn aanstelling is de tweede blunder van het paleis’, merkt een partijvoorzitter op. Coens zegt het later in een vergadering met De Wever zo: ‘Als jij toen was mislukt, hadden wij misschien naar Vivaldi kunnen schakelen.’\n\n\n\nLente: zelfs corona kan PS en N-VA niet binden\n\nZolang CD&V vasthoudt aan de N-VA en de PS niet met de N-VA wil besturen, zit alles vast. Om nieuwe verkiezingen te vermijden trekt koning Filip zijn laatste kaart. Kamervoorzitter Patrick Dewael (Open VLD) en Senaatsvoorzitster Sabine Laruelle (MR) worden op een druilerige februaridag het veld ingestuurd. Hun opdracht bestaat eruit rust te brengen, waardoor in de Wetstraat tot begin maart weinig tot niets gebeurt.\n\n\n\nCorona verandert alles. Als de horrorbeelden uit de Lombardijse ziekenhuizen binnenkomen, groeit het besef dat ons land de coronacrisis niet met een regering in lopende zaken kan bestrijden. Op donderdag 12 maart brengt Rousseau De Wever en Magnette opnieuw samen. Met een nooit geziene gezondheidscrisis voor de deur ontstaat een momentum om de N-VA en de PS samen in een noodregering te krijgen, redeneert Rousseau.\n\nHet plan is de regering in lopende zaken van premier Sophie Wilmès (MR) uit te breiden met de Vlaams-nationalisten en de Franstalige socialisten. Over de casting lopen de meningen uiteen. Magnette wil, in duo met Coens of De Croo, formateur worden. De PS-voorzitter stuurt daarenboven aan op het vertrek van Wilmès als premier. De Wever wil het liefst tien ‘superministers’ die de crisis als een soort van superhelden moeten bestrijden.\n\nSchermvullende weergave Lente 2020: Patrick Dewael en Sabine Laruelle als rustbrengers. ©Photo News\n\n\n\n\n\nBouchez gaat op de rem staat. In de regering-Wilmès beschikt hij over zes ministers en de premier, dus hoeft er wat hem betreft niets te veranderen. Magnette doet een geste en stelt voor dat Wilmès eerste minister kan blijven, maar dat is onvoldoende voor de Franstalige liberalen, die willen vermijden dat Magnette zich kan opwerpen als redder des vaderlands.\n\nHet Franstalige gekonkelfoes houdt aan en De Wever krijgt het op zijn heupen. Op zaterdag kan hij niemand bereiken, wat hem doet vrezen dat achter zijn rug een regering zonder de N-VA wordt gevormd. Om zich in de match te boksen verklaart hij voor de televisiecamera’s dat hij bereid is premier te worden van een noodregering met de PS. ‘Dat was stom, want het kleine window of opportunity om de PS en de N-VA samen te brengen werd zo gesloten’, zegt een partijvoorzitter.\n\nIn de PS steekt zware tegenwind op tegen het beeld van De Wever als premier en een regering met de N-VA tout court. Op zondagochtend begraaft Magnette tot ontzetting van de Vlaamse partijen de noodregering live op televisie. Uit armoe wordt dan maar beslist de regering-Wilmès het vertrouwen én volmachten te geven, zodat ze voluit de crisis kan bestrijden. Tot september blijft het minderheidskabinet van de MR, Open VLD en CD&V aan zet. De N-VA beschuldigt de PS-voorzitter ervan zijn woord te hebben gebroken, maar het is bovenal de Bermudadriehoek tussen De Wever, Magnette en Bouchez die weerom dodelijk bleek.",Reconstructie van een politiek falen,nl
9229,"De West-Vlaamse gouverneur Carl Decaluwé (59) riep deze week op weg te blijven van de kust tijdens het lang weekend. Ook tweedeverblijvers massaal ontvangen lukt nog niet, voegde hij toe. Hier maakt hij zijn persoonlijke balans op.\n\nWat zijn uw belangrijkste activa?\n\n‘Materieel zijn dat mijn woning en - ik durf het bijna niet te zeggen - mijn tweede verblijf. Mijn boot heb ik vorig jaar verkocht. Ik ben gepassioneerd door maritieme historiek en heb wel nog een grote verzameling van bijna 1.000 schaalmodellen, 1.500 boeken en een grote fotocollectie. In mijn mancave doe ik aan modelbouw: me er ’s avonds laat afzonderen en wat schilderen en plakken brengt rust. Immaterieel staan de kinderen en kleinkinderen bovenaan. De jongste jaren waren ook de vele internationale ontmoetingen een verrijking. Ik kon praten met politici, topindustriëlen, cultuurmensen en de man in de straat. Bij de herdenking van WO I is zowat de hele wereld in West-Vlaanderen geweest.’\n\n\n\nWie heeft in u geïnvesteerd?\n\n‘Mijn ouders, en zeker ook mijn echtgenote. Zonder haar had ik nooit mijn carrière kunnen uitbouwen. Toen de kinderen klein waren, was vooral zij er voor hen. Een van mijn eerste bazen was Raf Chanterie in het Europees Parlement, waar ook Rika De Backer zetelde. Zij deden een wereld voor me opengaan. Nadien kwam ik bij de studiedienst van het ACW terecht. De toenmalige topmannen Rudy D’Havé en Leo Pauwels ben ik eeuwig dankbaar voor de kansen. Zonder een voorafgaand examen mocht ik me er inwerken in dossiers zoals Europa, sociale huisvesting, ruimtelijke ordening en media. Ik had er ook veel contact met Jean-Luc Dehaene, die ik als een grote leider zie. Hij kon uitstekend luisteren.’\n\n\n\nInvesteert u in anderen?\n\n‘In mijn vorig leven was ik voortdurend van huis om stemmen te werven. Vinkenzettingen, tentoonstellingen, kaartavonden, ik ging overal naartoe. Toen compenseerden we dat door de kinderen mee te nemen op grote reizen, waardoor ze een flink deel van de wereld hebben gezien. Intussen is die balans hersteld, zeker bij de kleinkinderen. In vrienden heb ik altijd geïnvesteerd, ook in drukke periodes. Ik heb er die al 35 jaar meegaan. Als topambtenaar doe ik meer dan aan mijn bureau dossiertjes afwerken. Zo investeer ik fel in onze veiligheidsmensen - twee gewezen korpschefs - door hen alle vertrouwen, ruimte en steun te geven.’\n\n\n\nWanneer bent u het sterkst gegroeid?\n\n‘Sinds het gouverneurschap. Binnen mijn beperkte bevoegdheden heb ik veel vrijheid om tastbaar bakens te verzetten en te innoveren. Ik denk aan het cameraschild waarmee we de grenscriminaliteit hebben teruggedrongen. En als we nu het crowdmanagement aan de kust in goede banen leiden, zal ik ook trots zijn. In het parlement zat ik soms maar in ‘t kotje. Ik werd erkend als een goed debater. Ik bleef mezelf en hield een lijn aan, soms ook tegen de stroom in. Maar dat werd intern niet altijd in dank afgenomen. Soms worden je standpunten achter de schermen genuanceerd vanwege een politiek compromis waar je niets van weet. Ambetant.’\n\nIn mijn mancave doe ik aan modelbouw: me er ’s avonds afzonderen en wat schilderen en plakken brengt rust.\n\n\n\n\n\nBent u ooit in het rood gegaan?\n\n‘Op het einde van mijn parlementaire carrière was ik wellicht de burn-out nabij. Ik deelde graag eens een klap uit, en dan krijg je er soms een terug. Maar gelijk hebben en het niet krijgen om tactische redenen en politieke spelletjes: ik was het zo moe. Ook thuis werd ik cynisch en onaangenaam, zoals veel ex-collega’s eindigden. Mijn nieuwe functie heeft me daaruit geholpen, maar ik zou hoe dan ook gestopt zijn. Ik voelde dat ik eraan kapotging. Nu ga ik alleen met periodes in het rood. Sinds begin maart heb ik geen uur vrije tijd gehad, behalve een wandeling met m’n vrouw op het industrieterrein in Kortrijk. Ik krijg positieve reacties, maar er is ook brutale, beschamende bagger op sociale media. Ik verdraag dat mensen het niet met me eens zijn, maar heb wel een klacht ingediend tegen twee stalkers.’\n\n\n\nWie zetelt in uw raad van bestuur?\n\n‘Mijn echtgenote, en vrienden met wie ik zelfs niet over het werk praat. Professioneel hangt dat af van het thema. Ik bel haast wekelijks over de kust met mensen zoals Leopold Lippens, Bart Tommelein, Daphné Dumery en Wilfried Vandaele. Verschillende meningen kristalliseren dan uit. Ik probeer veel op te nemen door te luisteren, ook als die indruk er niet is. Een van mijn beste politieke vrienden was Dany Vandenbossche. Ook met Bart Tommelein en Hilde Crevits kan ik in vertrouwen praten. En Kris Van Dijck is een goede maat. Wat die man heeft doorstaan, maak het maar mee.’ (Hij nam vorig jaar ontslag als parlementsvoorzitter na een ongeval onder invloed en aantijgingen van sociale fraude, red.).’\n\n\n\nStaat er winst op uw balans?",De balans | Carl Decaluwé,nl
9230,"Een jaar na de verkiezingen is bij de politieke partijen de laatste voorzitterswissel gebeurd. Samen met het besef dat de coronafactuur komt, kan het misschien de dingen weer in beweging zetten.\n\nEen van de eigenaardigheden van de crisis die we meemaken, is dat ze niemands schuld is. Terwijl de financiële crisis nog een fel debat deed ontbranden over schuld en boete, ontbreekt nu die morele discussie. De schade is groter, maar er is niemand om met de vinger te wijzen.\n\nOp de achtergrond sluimert een andere crisis die evenmin iemands schuld is, tenzij ze die van ons allemaal is: de zoektocht naar een stabiele regering. Een terugblik op de voorbije twaalf maanden leert dat de kiezers op 26 mei 2019 de puzzelstukken zo moeilijk hebben gelegd dat we nog altijd geen stabiele regering hebben. Op geen enkel moment konden de N-VA, de PS en de MR samen door de deur. En gezien hun zetelsterkte in de Kamer is dat nodig.\n\nIn beide crisissen breekt een nieuw hoofdstuk aan. Premier Sophie Wilmès zegt in een interview in deze krant terecht dat voor de relance een volwaardige regering nodig is. Ze zal keuzes moeten maken die lastig worden.\n\nTegelijk is met de overtuigende overwinning van Egbert Lachaert bij Open VLD de laatste voorzitterswissel doorgevoerd die na de verkiezingen van een jaar geleden op de agenda stond. Eindelijk zijn alle hoofdrolspelers voor het hoofdstuk dat na 26 mei vorig jaar moest worden geschreven op de bühne verschenen.\n\nAls er een goede kant is aan de coronafactuur is het dat ze misschien iets in beweging zet.\n\nDe opdracht die hen wacht, is lastiger geworden. Peter Praet, de voormalige hoofdeconoom van de Europese Centrale Bank, merkt op dat vooral de komende twee jaren hem zorgen baren. De rekening komt op tafel. Besparen wordt moeilijk, zeker nu de zegening van een sterke sociale zekerheid duidelijk is geworden. Extra belastingen dreigen gezinnen angstig te maken, waardoor ze de vinger op de knip houden en de recessie nog vergroten.\n\nOptimisme\n\nHet toont de noodzaak van een sterke politieke klasse. Die moet zowel in eigen land die politieke spanningen kunnen trotseren, als op Europees niveau de spanningen tussen landen kunnen doorstaan. Daar wacht ook een grote test voor de Europese Commissie en de Europese Raad, die de komende weken knopen moeten doorhakken over een herstelplan dat die spanningen moet milderen.\n\nIn eigen land is het moeilijk optimistisch te zijn, zeker voor wie begrijpt waarom het de voorbije twaalf maanden zo moeilijk liep en zich afvraagt hoe je aan dat verhaal een nieuw hoofdstuk kan toevoegen dat anders loopt.\n\nToch rechtvaardigen twee elementen wat optimisme. Alle partijvoorzitters voor de komende jaren zitten nu op post, waardoor hun onderling vertrouwen kan groeien. En er is de noodzaak van het coronavirus.\n\nBelgië is een gestold land, maar het komt in beweging als de externe druk immens wordt. We slikten de besparingen van Dehaene omdat we bij de euro wilden. De regering-Di Rupo kwam er na 541 dagen - miljardenbesparingen en zesde staatshervorming inbegrepen - toen de rente op Belgische staatsleningen naar de gevarenzone steeg.",Een jaar later,nl
9231,"Paul Magnette pleitte in deze krant voor een relanceplan van 30 tot 50 miljard euro. Een lange recessie zal volgens de PS-voorzitter veel meer kosten. Een massief relanceplan zal daarentegen een multiplicatoreffect hebben op de economie, waardoor de extra schulden wegsmelten door sneller te groeien. Hij verwijst daarvoor naar een studie ik samen met mijn UGent-collega’s heb gemaakt.\n\nHet pleidooi van Magnette is terecht. Na de bankencrisis hebben Europese regeringen veel te passief gereageerd, met een dubbelediprecessie als resultaat. Maar het is cruciaal dat zeer doordacht te doen, want anders dreigen we te eindigen met een begrotingskater zoals na de recessies van de jaren 70 en 80.\n\nSchuldverwatering\n\nExtra schulden kunnen verwateren door economische groei zonder te moeten besparen, maar alleen als ze het gevolg zijn van eenmalige (tijdelijke) overheidsuitgaven of belastingverlagingen. Bij recurrente overheidsuitgaven is er daarentegen een cumulatieve opstapeling van schulden waar verwatering niet tegenop kan. Begrotingstekorten die het gevolg zijn van bijvoorbeeld brugpensioenen, een stijging van het budget voor gezondheidszorg of btw-verlagingen leiden tot een permanente stijging van de overheidsschuld, en moeten vroeg of laat gefinancierd worden met besparingen of extra belastingen.\n\nMultiplicatoreffecten\n\nZolang coronamaatregelen consumptie verhinderen, zullen de multiplicatoreffecten van overheidsuitgaven of belastingverlagingen beperkt zijn, maar daarna kan een grootschalig relanceplan onze economie effectief een serieuze boost geven.\n\nZolang coronamaatregelen consumptie verhinderen, zullen de multiplicatoreffecten van overheidsuitgaven of belastingverlagingen beperkt zijn, maar daarna kan een relanceplan onze economie een serieuze boost geven.\n\nUit onderzoek weten we dat multiplicatoreffecten tijdens recessies substantieel kunnen zijn. Veel gezinnen zitten dan krap bij kas, terwijl ze willen blijven consumeren. Bedrijven krijgen moeilijk krediet, waardoor ze afhankelijk zijn van hun omzet (cashflow) om te investeren. Als een werkloze dan een job vindt omdat de economie door het relancebeleid aantrekt, zal die daar bijvoorbeeld mee op restaurant gaan, waardoor de economische activiteit verder toeneemt. De restauranthouder zal dan op zijn beurt een zitbank kopen bij een meubelfabriek, waardoor de meubelfabriek meer kan investeren, enzovoort. Tijdens recessies is het uiteindelijke multiplicatoreffect gemiddeld 2,5: het bruto binnenlands product stijgt met 2,5 euro door 1 euro extra overheidsuitgaven. Studies vinden dat dat zelfs oploopt tot meer dan 4 als de recessie gepaard gaat met schulden- en liquiditeitsproblemen in de privésector. Hoe groter de multiplicatoreffecten, hoe meer terugverdieneffecten voor de begroting.\n\nOpnieuw is het tijdelijke karakter van de uitgaven belangrijk. Als de economie op kruissnelheid koerst, parkeren gezinnen extra inkomsten grotendeels op hun spaarboekje, terwijl bedrijven vlot toegang hebben tot krediet, waardoor ze minder afhankelijk zijn van hun omzet om te kunnen investeren. Daarnaast zullen bedrijven bij een toename van de vraag eerder de prijzen verhogen dan meer te produceren. In normale omstandigheden is het uiteindelijke multiplicatoreffect kleiner dan 1. Voor recurrente uitgaven zijn er met andere woorden op een bepaald moment nog nauwelijks terugverdieneffecten, waardoor het gat in de begroting alsnog oploopt.\n\nType overheidsuitgaven\n\nDe multiplicatoreffecten zijn ook sterk afhankelijk van het type maatregelen. Opnieuw zijn btw-verlagingen een slecht idee, omdat ze de economie nauwelijks stimuleren. Zo heeft Frankrijk in 2009 de btw voor restaurantmaaltijden met 14 procentpunten verlaagd. Het effect op de werkgelegenheid bleek nihil te zijn.\n\nOverheidsinvesteringen die de productiviteit van werknemers en bedrijven verhogen, zijn het meest doeltreffend om de economie te stimuleren. Uit onderzoek blijkt dat het uiteindelijke multiplicatoreffect van publieke investeringen zelfs in normale tijden oploopt tot 3. Tijdens recessies is het multiplicatoreffect nog een stuk groter door bovenstaande effecten. Het is met andere woorden het uitgelezen moment om de komende jaren fors in te zetten op overheidsinvesteringen.\n\nKanttekeningen\n\nMagnette wil het relanceplan koppelen aan de federale regeringsonderhandelingen, maar hij moet wel enkele kanttekeningen in het achterhoofd houden. Ten eerste blijken multiplicatoreffecten kleiner te zijn voor een open economie zoals België, omdat heel wat consumptie en bedrijfsinvesteringen geïmporteerd worden, waardoor een deel van de stimulans naar het buitenland vloeit. Omgekeerd is de relance van onze economie sterk afhankelijk van het beleid in andere landen. Het is bijgevolg belangrijk dat op Europees niveau een gecoördineerd relancebeleid wordt gevoerd.\n\nEen succesvol relancebeleid vereist ook structurele ingrepen aan de aanbodzijde van de economie, zoals pensioen- en arbeidsmarkthervormingen.\n\nEr circuleren heel wat verlanglijstjes die als investeringen worden verpakt, maar de sterke multiplicatoreffecten gelden alleen voor investeringen die de productiviteit verhogen. Voorbeelden zijn investeringen in infrastructuur, mobiliteit, opleiding van werknemers, wetenschappelijk onderzoek en innovatie. Dat zijn bijna allemaal bevoegdheden op regionaal niveau. Vooral de regionale regeringen moeten het relancebeleid trekken.",Het is het moment om in te zetten op gerichte overheidsinvesteringen,nl
9232,"Zijn naam is Feliciano Diaz Sanchez. Hij woont in Intibuca, dat ligt in Honduras. Zoals elke wereldburger wast Feliciano zich. Wellicht neemt hij hier een douche en daar is Feliciano Diaz Sanchez voorzichtig mee. Hij zal erover waken dat het stuk zeep niet op de grond valt. Feliciano zit immers gevangen in het Centro Penal de la Esperanza.\n\nUitgeknipte beelden tonen de werkelijkheid buiten het kader niet. Zonder info is dit een donkere man met verzorgde haren en nagels. Hij wast zich. Met info is dit een man met een strafblad, de handen die hij – al dan niet in onschuld – wast, deden wat niet mag en zijn door zijn moeder gegeven naam (Feliciano: ‘vrolijk, welvarend’) was geen voorteken voor het leven en voor de plek waar hij nu woont. Centro Penal de la Esperanza: de enige hoop is die in de betekenis van de massa opeengehoopte zware jongens, alleen de optimist haalt hier hoop op herstel en een helend hiernamaals.\n\nToch voert deze foto je ook naar een glimlach, die van de herinnering, ergens een kamertje in de hersenen, waar ‘De Zeepkoning’, het 45ste album van Jommeke, ligt opgeslagen. De witte zeep die over Feliciano’s vingers druipt en die fragiele luchtbelletjes maakt, schuimt minder dan de zeep die Filiberkes moeder Charlotte gebruikte toen ze haar vuile zoon waste. Maar dat is bijzaak. Jommekes vriend mocht zich drie maanden niet wassen voor een wedstrijd. Als dat lukte, won zijn moeder tweeduizend stukken zeep.\n\nAls kind was het een fascinerend verhaal. Je drie maanden niet moeten wassen. Gewoon spelen, in het zelfgebouwde kamp op het veld van de buren, na de chiro, of na de zoveelste tocht langs ruwbouwwoningen in de wijken die in de jaren 70 nog volop gebouwd werden. Stof, vuil, aarde: alles bleef heerlijk plakken. Maar toen wachtte dat bad. We waren toch een beetje jaloers op Filiberke.\n\nOp Feliciano Diaz Sanchez hoeft niemand jaloers te zijn. Opeengepakt in – zelfs op de foto – stinkende hokken wonen duizenden mannen op elkaar. De paradox zit in de veiligheid: gevangenissen in Latijns-Amerika houden het gevaar van de straat, maar voor wie erin zit, is overleven een volledige dagtaak.",Water als welvaart,nl
9233,"Op dit ogenblik is nog niet duidelijk in welke mate we tijdens de zomervakantie op reis kunnen en mogen gaan. Spanje lijkt aanstalten te maken om de grenzen opnieuw te openen voor toeristen, maar dan nog blijft het de vraag of buitenlanders weer overal in het land welkom zijn. Volgens de Spaanse minister van Transport José Luis Ábalos zouden vooral de Canarische eilanden en de Balearen vanaf juli weer toeristen kunnen verwelkomen. Ook Italië heeft plannen om zelfs in juni al opnieuw toeristen toe te laten, en ook Duitsland is geneigd om tegen de zomervakantie de grenzen open te stellen voor buitenlanders. De Duitse minister van Buitenlandse Zaken Heiko Maas heeft met ministers van enkele Europese landen gesproken over een gecoördineerde opening van de grenzen.\n\nUiteraard blijft alles een dubbeltje op zijn kant. De grenzen kunnen net zo goed weer dichtgaan als de coronapandemie nieuwe pieken vertoont. En dus blijft het risico bestaan dat de pakketreis die u kocht of de trip die u zelf in elkaar puzzelde, niet kan doorgaan. Wat dan met de voorschotten die u al betaald had, of met het saldo dat u nog moet betalen? En hoe wordt u eventueel terugbetaald? En als u nog een reis wilt boeken, is een annulatieverzekering dan nuttig?\n\n\n\nWaarop heb ik recht als de touroperator de reis annuleert?\n\nDoor de coronacrisis moeten reisorganisatoren veel geplande reizen schrappen. In normale omstandigheden krijgen consumenten hun pakketreis terugbetaald als die door uitzonderlijke omstandigheden niet kan doorgaan. Maar na het uitbreken van de crisis was meteen duidelijk dat de schaal waarop reizen moesten worden geannuleerd de hele reissector in gevaar zou brengen.\n\n\n\nTouroperators hebben het liefst dat reizigers een voucher aanvaarden voor een nieuwe reis later. Daarom zijn ze niet altijd even duidelijk over de keuze die hun klanten hebben.\n\nDaarom vaardigde federaal minister van Werk, Economie en Consumenten Nathalie Muylle (CD&V) op 19 maart een ministerieel besluit uit dat bepaalt dat geannuleerde reizen alleen nog met een voucher worden vergoed. De tegoedbon kan worden gebruikt om later een nieuwe reis te boeken. Tegelijk werd vastgelegd dat het compensatiesysteem gedekt is door een garantiefonds. Als een reisorganisator failliet gaat, wordt de consument dan betaald door dat garantiefonds. Niet alle Europese lidstaten die reischeques hebben ingevoerd, werken evenwel via zo’n fonds. Met die dekking door het garantiefonds volgt België de aanbevelingen van Europa. Maar de verplichting om als consument een voucher te moeten aanvaarden, staat haaks op de visie van de Europese Commissie. Die stelt namelijk dat de consument zelf moet kunnen kiezen of hij met een voucher dan wel in cash wil worden terugbetaald.\n\nMede onder druk van de consumentenorganisatie Test Aankoop en in samenspraak met de reissector werd het ministerieel besluit bijgestuurd en kwam er op 3 april een nieuwe versie. Daarin wordt bepaald dat een terugbetaling alsnog kan worden aangevraagd, zij het pas na twaalf maanden. De touroperator heeft dan nog eens zes maanden de tijd om de betaling ook effectief uit te voeren.\n\n‘Ik heb alle begrip voor de situatie waarin de reisorganisaties zich bevinden. Met vouchers kunnen faillissementen worden vermeden’, zegt Simon November van Test Aankoop. ‘Maar we mogen ook niet blind zijn voor het feit dat ook veel consumenten financieel zwaar getroffen zijn. Daarom pleiten wij ervoor dat een voucher op vrijwillige basis moet worden aanvaard. Een terugbetaling in geld kan vaak van pas komen.\n\nTouroperators hebben het liefst dat reizigers een voucher aanvaarden en die later gebruiken om een nieuwe reis te boeken. Daarom zijn ze op hun websites niet altijd even duidelijk over de keuze die hun klanten hebben. Bij TUI wordt er alleen verwezen naar het ministerieel besluit van 19 maart, waarin alleen sprake is van het vergoeden van geannuleerde reizen met een tegoedbon. ‘Dit laat de reisorganisatoren uitdrukkelijk toe een tegoedbon te verstrekken in plaats van een terugbetaling te doen bij een annulering ingevolge de coronacrisis’, staat er te lezen.\n\nThematravel verwijst op zijn site wel naar beide ministeriële besluiten, maar komt tot een verwarrende conclusie. ‘Het ministerieel besluit bepaalt dat als een reis niet kan doorgaan vanwege het coronavirus, de reiziger automatisch een voucher ontvangt en geen terugbetaling van de al betaalde reissommen kan vragen.’ Vooral die ‘kan’ zet de consument op het verkeerde been.\n\nOok op de website van Sunweb wordt alleen over het compensatiesysteem met een voucher gerept. De touroperator benadrukte onlangs nog dat hij geen reizen zal terugbetalen die vanwege de coronacrisis werden geannuleerd. Op grond van het ministerieel besluit van 3 april zal de reisorganisator daar over een jaar echter niet onderuit kunnen.\n\nKan ik zelf een pakketreis annuleren?\n\nHet is onduidelijk hoe de situatie in de zomer zal evolueren. Bijna zo goed als zeker zal vrij reizen nog niet tot de mogelijkheden behoren. Maar zelfs als de reis die u hebt geboekt toch doorgaat, dan hebt u misschien nog geen zin om te reizen terwijl het coronavirus nog rondwaart. Mogelijk annuleert u de geboekte pakketreis liever.\n\n\n\nU kunt alleen een terugbetaling eisen als de maatregelen die zijn getroffen naar aanleiding van de coronapandemie belangrijke gevolgen hebben op de uitvoering van onderdelen van uw pakketreis. Bijvoorbeeld als er tussenlandingen of uitstappen worden geannuleerd. Maar als alle onderdelen van de reis doorgaan zoals gepland, kunt u uw reis alleen annuleren onder de voorwaarden in uw contract. U zult dan annuleringskosten moeten betalen.\n\nVerschillende touroperators hebben zich wel soepel opgesteld. Bij TUI kunt u tot 31 augustus van dit jaar uw geplande vakantie omboeken naar een latere datum, ook in een volgend seizoen. Die omboeking is mogelijk tot zeven dagen voor de vertrekdatum van de oorspronkelijke reis. Ook bij Sunweb is omboeken mogelijk, al moet u daar al twee weken voor uw vertrek beslissen.\n\n\n\nWat als ik gevraagd word het saldo te betalen?\n\nAls u een voorschot hebt betaald voor een reis die u tijdens de zomermaanden wil maken, betaalt u normaal een paar weken voor het vertrek het saldo. Maar wat doet u met het saldo van een reis waarvan u niet zeker weet of ze doorgaat?\n\n\n\nIn principe bent u contractueel verplicht het saldo te betalen als de touroperator op dat moment de reis nog niet heeft geannuleerd. Maar u kunt de reisorganisator altijd vragen of hij de betaling wil laten vallen.\n\nOok hier legt de reisindustrie soepelheid aan de dag. Als u bij TUI een reis omboekt naar een latere datum, dan verschuift de betalingsverplichting mee op. Het saldobedrag dient dan uiterlijk een maand voor uw nieuwe vertrekdatum betaald te zijn. Concreet: uw oorspronkelijke vertrekdatum was 1 juli 2020. De betalingsverplichting voor de totale reissom ligt dan uiterlijk op 1 juni 2020. Uw vakantie wordt via de omruilgarantie omgeboekt naar 1 september 2020. De nieuwe uiterlijke betaaldatum is dan 1 augustus 2020.\n\n\n\nWat kan ik met mijn voucher doen?\n\nDe regelingen van de verschillende reisorganisatoren komen in ruime mate overeen. Doorgaans kan de voucher binnen een periode van een jaar worden gebruikt. Hij kan in één keer worden opgenomen, of in meerdere keren. In dat laatste geval krijgt u een nieuwe voucher met het resterende bedrag. Boekt u de volgende keer een duurdere reis, dan betaalt u boven op de voucher het overblijvende bedrag in cash.\n\n\n\nIn principe mag de vertrekdatum ook na de geldigheid van de voucher vallen. Bij TUI moet u binnen het jaar boeken en moet de vertrekdatum in de 18 maanden na de uitgifte van de voucher vallen.\n\n\n\nWat met mijn annulatieverzekering?\n\nTips voor uw coronavakantie\n\nVraag tijdig aan uw reisagent welke regeling hij hanteert voor het al dan niet betalen van het saldo van uw pakketreis.\n\nAanvaard geen vouchers van luchtvaartmaatschappijen. Zelfs al is het moeilijk, blijf aandringen op een terugbetaling in geld bij de annulering van een vlucht.\n\nReken niet op uw annulatieverzekering, die geldt niet bij een epidemie. Die wordt als overmacht beschouwd.\n\nLaat de gebruikstermijn van een jaar van uw compensatievoucher niet verstrijken, tenzij u voor cash na 18 maanden kiest.\n\nVertrek gezond, zodat u al niet meteen bij aankomst in quarantaine moet.\n\nRegistreer uw reis op https://travellersonline.diplomatie.be/. Mochten in uw vakantieland opnieuw problemen rijzen, dan kan de federale overheidsdienst Financiën u vlot bereiken voor eventuele informatie en bijstand.\n\nDe meeste annulatieverzekeringen komen niet tussen als u annuleert vanwege het coronavirus. Zulke verzekeringen vergoeden alleen ‘persoonlijke omstandigheden’. Daarmee worden onder meer een ongeval, het overlijden van een naaste, een echtscheiding of een herexamen bedoeld. De meeste contracten sluiten epidemieën zelfs uitdrukkelijk uit en dekken geen annulering wegens een besmettelijk virus. In dat geval gaat het om ‘overmacht’.\n\n\n\nMocht u nu een gok willen wagen en toch een pakketreis reserveren voor bijvoorbeeld juli, dan heeft het dus geen zin om een annulatieverzekering te nemen met het oog op een nieuwe uitbraak van de corona-epidemie.\n\nSommige verzekeringen laten wel annulatie toe bij een negatief reisadvies van de federale overheidsdienst Buitenlandse Zaken, op voorwaarde dat u die reis vóór het advies had geboekt. Als de overheidsdienst ‘niet-essentiële reizen’ afraadt, dan kunt u met zo’n verzekering annuleren.\n\n\n\nWat als een geboekte vlucht niet doorgaat?\n\nAls de luchtvaartmaatschappij zelf een vlucht annuleert, dan hebt u recht op een volledige terugbetaling van uw ticket. In normale tijden krijgt u ook een annulatievergoeding als uw vlucht wordt geschrapt. Maar in de huidige toestand zal dat niet gebeuren. De corona-epidemie is immers overmacht.\n\n\n\nVolledige terugbetaling is ook de norm als het hotel waar u wilde verblijven of het verhuurbedrijf waar u een auto reserveerde de boeking ongedaan maakt. Het zal u alleen meer moeite kosten dan als u een pakketreis boekte, want u moet overal zelf achteraan gaan. Het is in normale tijden soms al een voltijdse bezigheid om van sommige luchtvaartmaatschappijen geld terugbetaald te krijgen na de annulering van een vlucht. Maar op dit ogenblik wordt u door een luchtvaartmaatschappij als Ryanair van het kastje naar de muur gestuurd.\n\nRyanair zegt dat reizigers pas hun geld terugkrijgen ‘na de coronacrisis’. Een veel vagere termijn valt moeilijk te verzinnen. Klanten die op de site van Ryanair de optie ‘terugbetaling’ aanklikken, worden steevast naar de procedure voor een voucher gestuurd. Maar het aanbieden van vouchers geldt wettelijk alleen voor reisorganisaties en niet voor luchtvaartmaatschappijen. Niet opgeven, is hier de boodschap.\n\n\n\nWat als ik tickets heb gekocht op een online platform?\n\nEen bedrijf als Booking.com is eigenlijk weinig meer dan een digitale draaischijf voor het boeken van vliegtuigtickets en verblijfsaccommodatie. Het is dus nooit aansprakelijk voor verblijven die niet kunnen doorgaan of vluchten die zijn afgelast. Als u via deze weg hebt gereserveerd, moet u zelf contact opnemen met het hotel of de luchtvaartmaatschappij om te informeren of een terugbetaling of omboeking mogelijk is.\n\n\n\nBij Airbnb ligt dat anders. Alle boekingen die op of vóór 14 maart gemaakt zijn en waarbij minstens één nacht tussen 14 maart en 31 mei 2020 ligt, kunnen kosteloos geannuleerd worden. Ook al laat de verhuurder in kwestie geen flexibele boeking toe, dan nog krijgt u uw geld terug. Omgekeerd kan ook de verhuurder annuleren zonder dat dat een impact heeft op zijn ‘superhost’-status. Gedupeerde reizigers kunnen de verhuurder de annulering niet aanwrijven in hun beoordeling over hem.\n\n\n\nWat als ik vertrek en in mijn vakantieland in quarantaine moet?",De opties voor uw zomervakantie,nl
9234,"Er is in de geschiedenis van de Belgische parlementaire monarchie geen regering geweest die zo schaamteloos de grondwet heeft verkracht als de regering-Wilmès. Niet eens de Militärverwaltung van Alexander von Falkenhausen heeft zoveel rechten en vrijheden afgeschaft. Geen coalitie heeft meer miserie gesticht bij werkgevers, werknemers en zelfstandigen.\n\nDe regering-Wilmès is een nagenoeg homogeen liberaal kabinet, slechts aangevuld met een handjevol Vlaamse christendemocratische postjesjagers. Nooit sloeg een partij haar kiezerspubliek harder in het gezicht. Alleen CD&V, niet toevallig de coalitiepartner, komt in de buurt met de stuitende wijze waarop ze haar bestolen Arco-coöperanten in de steek liet.\n\nOnthoud dit goed, volgende keer in het stemhokje. Benieuwd of Open VLD de kiesdrempel nog haalt. U weet stilaan niet meer op wie wel te stemmen? Doe als Kaaiman: PVDA. Verdedigers van ondernemers en vrije beroepen. In precoronatijden al de mecenassen van het nu zo geprezen zorgpersoneel, en suikernonkels van hoestende en rochelende ex-mijnwerkers met stoflong en reumatiek. Voorwaarde voor uw stem is wel dat Marc Van Ranst niet op de lijsten wordt opgenomen, iets wat eerder werd gesuggereerd door de verhuurder van een lege bovenkamer. Diezelfde Kaaiman, om hem niet te noemen.\n\nWat de liberalen van de regering-Wilmès er allemaal afbrengen, is nergens vertoond. Wij zijn misschien een tikje bevooroordeeld, maar de Democratische Volksrepubliek Noord-Korea is een toonbeeld van respect voor mensenrechten en individuele vrijheden, vergeleken met het autoritaire kadaverbewind van de Belgische blauwen. Bijzonder jammer dat Jean-Marie Dedecker geen lid meer is van Open VLD, anders had hij er nu met veel lawaai kunnen uitstappen.\n\nWaar blijft de nieuwe Hugo Coveliers, of Leo Govaerts? Ward Beysen! ‘Laat uw denken niet blokkeren’, was maar een van zijn talloze spitsvondige leuzen, actueler dan ooit. ‘Het belangrijkste land is het binnenland’, een andere Beysen-slogan. De liberalen van vandaag zullen het niet tegenspreken, vermits net zij weer onze grenzen hebben gesloten. De liberalen van toen smeten Ward buiten. In Knack gaf hij later een gedenkwaardig interview aan Hubert van Humbeeck en Piet Piryns, dat eindigde met een bloedstollende cliffhanger, waarin Beysen voor het grote raam van zijn salon staande naar zijn tuin wees, en met lichte trilling in de stem tot beide interviewers zuchtte: ‘Ziet ge die boom daar? Ik heb al dikwijls gedacht...’\n\nZelden hebben drie puntjes een zo voorspellende waarde gehad... Korte tijd erna stapte Beysen, die ook privé een paar pijnlijke opdoffers te verwerken kreeg, op een akelige koude avond uit het leven. Bij zijn uitvaart hield Willy De Clercq een indrukwekkende grafrede, dat zagen ze bij Open VLD niet graag gebeuren.",De blauwe dictatuur,nl
9235,"Suske en Wiske zijn 75 jaar. Dat wordt met luister en drie nieuwe albums gevierd. ‘Corona doet kinderen massaal naar de strips grijpen.’\n\n‘De sissende sampan’, ‘De kleppende klipper’, ‘De toornige tjiftjaf’. Bij het horen van de alliteraties van deze Suske en Wiske-titels worden babyboomers als wij met de teletijdmachine teruggekatapulteerd naar onze kindertijd. Een tijd zonder internet en amper televisieprogramma’s, waarin strips lezen voor veel kinderen de enige ‘hersenontspanning’ was. Je was toen of een Suske en Wiske-fan - ‘Het gouden paard’ heb ik zeker honderd keer herlezen - of een Jommeke-, of een Nero-lezer. Nooit alle drie.\n\nIn die glorietijden gingen makkelijk meer dan 600.000 Sus en Wis-verhalen per jaar over de toonbank en kwamen jaarlijks vijf tot zes nieuwe albums uit. In Franstalig België was het ‘bande dessinée’-aanbod nog veel rijker, met onder meer Lucky Luke, Tintin (Kuifje), Spirou (Robbedoes) en Gaston Lagaffe (Guust Flater) als absolute helden. België was een wereldmekka van het stripverhaal.\n\nVerkoopcijfers wil Overstijns niet kwijt. ‘Top secret’, hoor je overal. ‘Maar het zijn er nog elk jaar vele honderdduizenden’, zegt hij. ‘Toch opmerkelijk voor een cultuurproduct van 75 jaar oud.’ Wereldwijd\n\ngingen naar schatting al 230 miljoen Suske en Wiske-albums over de toonbank.\n\nRikki en Wiske\n\nAlles begon in 1945 toen Willy Vandersteen in De Standaard van start ging met de eerste aflevering - twee stroken per dag - van het stripvervolgverhaal Rikki en Wiske.\n\nDat zou de krantenverkoop ten goede komen, voorspelde hij. Rikki was toen nog de broer van Wiske. Schanulleke heette Schalulleke. Het was een instantsucces. Al gauw besliste Vandersteen - die, zo bleek veel later, tijdens de oorlog onder het pseudoniem Kaproen spotprenten maakte over Joden - het verhaal in stripvorm uit te geven. Rikki werd in het tweede album, ‘Het eiland Amoras’, vervangen door Suske, een vriend van Wiske. In 1948 kwam Lambik erbij. In 1953 Jerommeke. Het was het begin van Studio Vandersteen, een tekenaarscollectief dat aan de lopende band verhalen maakte.\n\nHet 75-jarige jubileum van Vlaanderens populairste striphelden wordt met luister gevierd. In februari kwam ‘De verloren Van Eyck’ uit. Daarin komen Suske en Wiske in contact met het genie van het Lam Gods, ‘een knokker met een ego’. Wiske noemt de wereldberoemde schilder een blaaskaak. Ook de Gentse ‘neuzekesoorlog’ komt aan bod.\n\nSinds deze week ligt het 352ste avontuur in de winkel, ‘De preutse prinses’. Een vintage-editie in rode kaft. De uitgeverij haalde daarvoor speciaal de 83-jarige Paul Geerts van stal. Na het overlijden van Willy Vandersteen in 1990 was hij de bezieler van de reeks. Van 1972 tot zijn pensioen in 2002 tekende hij gemiddeld vier à vijf avonturen per jaar.\n\n‘Met die jubileumstrips zetten we de historiek van Suske en Wiske opnieuw in de verf’, zegt Overstijns, ‘We willen tonen dat de strip springlevend is.’ Eind dit jaar komt ook nog ‘De sonometer’ uit, een verhaal dat Willy Vandersteen in 1959 begon voor het weekblad Kuifje, maar nooit afmaakte. De Franse scenarist François Corteggiani zal het verhaal uitwerken, de Gentse tekenaar Dirk Stallaert, die na Marc Sleen Nero tekende, zorgt voor de illustraties.\n\nMagie van de strip\n\nZijn strips nog populair? ‘Dé strip bestaat niet meer’, zegt Roel Daenen, hoofdredacteur van de Stripgids en het cultureelerfgoedtijdschrift Faro. ‘Maar de magie van de strip werkt nog altijd. Ik zie dat bij mijn kinderen als ze niet met ‘Minecraft’ of ‘Clash of Clans’ bezig zijn. Het aanbod is wel veel gesegmenteerder. In een stripwinkel vind je nu een mix van heruitgaves, nieuwe strips, graphic novels, comics en manga’s. Het businessmodel is anders.\n\nWilly Vandersteen zag dat zijn verhaal aansloeg en mensen het uitknipten. Als marketeer avant la lettre kwam hij op het idee het in albumvorm uit te geven. De enige die hem dat later nadeed, was tekenaar Merho, met De Kiekeboes. De andere nieuwe Vlaamse stripreeksen zijn vooral gelinkt aan tv of andere media: F.C. De Kampioenen, De Buurtpolitie of de strips die Standaard Uitgeverij maakt met Studio 100.’\n\nUitgeverijen zijn volgens Daenen constant op zoek naar de nieuwe kip met de gouden eieren. ‘Dat blijft een moeilijke bevalling. Suske en Wiske is absoluut niet meer het succes van 50 jaar geleden. Dus wordt geprobeerd met jubileumalbums en spin-offs - Amoras, Kronieken van Amoras - kinderen terug te laten grijpen naar oudere verhalen. En laten we eerlijk zijn: die blijven steengoed.’\n\n‘Maar vanaf 12 à 14 jaar valt de belangstelling van kinderen voor strips meestal weg. Kinderen grijpen ernaar omdat het een makkelijk opstapje is naar boeken lezen, maar oudere mensen nemen strips vaak niet serieus omdat ze te makkelijk zijn om te lezen. Zo gaat de connectie met strips voor een stuk verloren. Dat vooroordeel is natuurlijk onterecht. Ik kocht onlangs het album ‘Het omgeval’ van de Duitse tekenaar Mikael Ross over een kind met een mentale beperking. Dat grijpt je naar de keel.’\n\nEcht betrouwbare verkoopcijfers van strips in België zijn er volgens Overstijns van Standaard Uitgeverij niet, omdat niet alle verkoopkanalen in de statistieken worden opgenomen. Hij gaat ervan uit dat in Vlaanderen jaarlijks ‘ettelijke miljoenen’ strips worden verkocht. ‘Wijzelf verkopen in Vlaanderen en in Nederland meer dan 2 miljoen strips per jaar. In Wallonië is onze verkoop beperkt tot Bob et Bobette.’\n\nWereldwijd is het nog ondoorzichtiger. ‘Frankrijk, Japan, België en de VS zijn de stripmarkten bij uitstek, maar in vele andere landen zijn strips heel klein. De grootste Nederlandse strip is Donald Duck. En dat is eigenlijk een tijdschrift.’\n\nStriplezers blijven in hoofdzaak kinderen tussen 6 en 16 jaar (80%). Bij de volwassenen kopen vooral mannen strips. De jongste jaren is een vervrouwelijking gestart, ook bij de tekenaars. In ons land is Judith Vanistendael een gevestigde waarde. Marjane Satrapi werd met ‘Persepolis’ wereldberoemd.\n\nCoronarush\n\nHet bezit ook de distributierechten van Glénat en van Casterman (Kuifje, Alex) en van het Franse Média-Participations, dat met Dupuis (Robbedoes, Lucky Luke), Dargaud (Blake & Mortimer, XIII) en Le Lombard (Thorgal), het neusje van de zalm van de Franstalige strips in handen heeft.\n\nDe coronacrisis lijkt voor de stripbeleving een gouden zaak. Overstijns: ‘Het is cynisch, maar de lockdown betekende voor onze stripuitgeverij vooralsnog geen tegenslag. We gaven elke dag via de platformen van educatieve uitgeverijen zoals Van In en Pelkmans gratis een of twee strips online cadeau. Die werden meer dan 1 miljoen keer gedownload. Fenomenaal. Dat overtrof onze stoutste verwachtingen. Kinderen zijn nog massaler strips beginnen te lezen. Ze hebben meer tijd en het blijft een feit dat ouders makkelijker accepteren van hun kinderen dat ze strips lezen dan dat ze op hun iPad spelen.’ Overstijns is ervan overtuigd dat vele kinderen dankzij die actie andere stripreeksen hebben leren kennen. ‘Dat zal ons ongetwijfeld nieuwe lezers opleveren. Hopelijk vinden de supermarkten weer voldoende tijd om hun rekken ook met strips aan te vullen.’\n\nWordt 2020 een goed jaar? ‘Vooral de fondsen met volwassen boeken hebben hun prognoses bijgesteld’, zegt Overstijns. ‘Kinderboeken en strips doen het voorlopig beter dan normaal.’\n\nStandaard Uitgeverij haalt ongeveer een derde van zijn omzet uit boeken en met ‘De Bourgondiërs’ van Bart Van Loo scoorde het een monsterhit. De rest is gelijkmatig verdeeld tussen kinderboeken en strips. ‘Wij doen het daarom wellicht beter dan veel van onze concurrenten. De vraag is hoe snel mensen opnieuw normaal gaan consumeren. Dat kan weleens maanden duren. Afwachten. Maar we houden goed stand. De verkoop van ‘De preutse prinses’ oogt veelbelovend. Dat zien we aan de inkopen die de winkels hebben gedaan. We zijn heel optimistisch.’\n\nKomt er volgend jaar een corona-album van Suske en Wiske met een mondmasker? Overstijns: ‘Waarom niet? Suske en Wiske zijn altijd een weerspiegeling van de actualiteit geweest. Met mondmasker is allicht een stap te ver, omdat dan de mimiek van de gezichten verdwijnt. Maar meer dan waarschijnlijk zullen virussen in de strip opduiken. Laten we eerst maar hopen op een goede afloop met een knipoog.’\n\nSamen met Jommeke\n\nDe Antwerpse Standaard Uitgeverij scheurde zich in 2018 los van de Nederlandse WPG-groep. Eind vorig jaar nam het Ballon Media over, de uitgever van het iconische Jommeke en vele kinderboeken. De aanzet was het overlijden van Ballon-oprichter Alexis Dragonetti, die in 2008 samen met Michel Moortgat (van de brouwerij Duvel) de kinderboekenuitgeverij overnam van het Franse Média-Participations.\n\nMet een gezamenlijke omzet van circa 30 miljoen euro is de (nieuwe) Standaard Uitgeverij de tweede uitgeverij van ons land, na het West-Vlaamse Lannoo. Naar marktaandeel is het de grootste. Wat betreft de uitgeefactiviteiten zijn beide bedrijven aan elkaar gewaagd.\n\nStandaard Uitgeverij is in handen van de familie Moorkens (Moortgat was al uitgestapt), CEO Jeroen Overstijns, ex-WPG-topman Koen Clement, investeerder Pieter Lambrecht, en Maurits Lemmens en Raf Uten van het productiehuis De Mensen. Ook Média-Participations bezit aandelen.\n\nFinanciële cijfers van vorig jaar werden niet vrijgegeven. ‘Beide uitgeverijen boekten een operationele winst’, zegt Overstijns. ‘2020 wordt afwachten.’ In 2018 werd in Vlaanderen voor 188 miljoen euro boeken verkocht, stabiel na jaren van daling. Strips en kinderboeken zijn goed voor een kwart van de boekenomzet. De uitgever telt ongeveer 75 werknemers.\n\n'Webtoon' De (betalende) online-verkoop van strips in ons land loopt heel moeilijk. 'De meeste striplezers verkiezen nog altijd papier', zegt ceo Jeroen Overstijns van Standaard Uitgeverij. De uitgeverij startte het platform Yieha waarbij je 3500 e-strips kan downloaden. Een echt succes is het niet. 'Het probleem is dat je de strips moet lezen op een klassieke manier', zegt Roel Daenen van De Stripgids. 'Je draait een pagina om zoals op papier en je zoomt in. Dat is een businessmodel van de twintigste eeuw, maar dan online'. Waar het online-model wel een overweldigend succes is, is Zuid-Korea. Daenen: 'Daar kent men het webfoon- fenomeen, een platform van e-strips die je op je tabblad swipet van onder naar boven en waar dezelfde technieken worden gebruikt als bij Netflix; je krijgt spannende trailers, je kan bingewatchen en interactief reageren. 80 procent van de Zuid-Koreanen tussen 18 en 65 lezen webtoons. Er is bovendien voor iedereen wat wils. Ben je een voetbalsupporter en gay, ik zeg maar wat, dan vind je ongetwijfeld wel een webtoon met gespierde voetballers of zoiets'. Samen met Jommeke De Antwerpse Standaard Uitgeverij scheurde zich in 2018 los van de Nederlandse WPG-groep. Eind vorig jaar nam het Ballon Media over - uitgever van het iconisch Jommeke en vele kinderboeken. Aanzet was het overlijden van Ballon-oprichter Alexis Dragonetti die in 2008 samen met Michel Moortgat (van brouwerij Duvel) de kinderboekenuitgeverij overnam van het Franse Média-Participations. Met een gezamenlijke omzet van circa 30 miljoen euro is de (nieuwe) Standaard Uitgeverij de tweede uitgeverij van ons land, na het West-Vlaamse Lannoo. Naar marktaandeel is het de grootste. Op basis van uitgeefactiviteiten zijn beide bedrijven aan elkaar gewaagd. Standaard Uitgeverij is in handen van de familie Moorkens (Moortgat was al uitgestapt), ceo Jeroen Overstijns, ex-WPG-topman Koen Clement, investeerder Pieter Lambrecht, en Maurits Lemmens en Raf Uten van het productiehuis De Mensen.Ook Média Participations bezit aandelen. Financiële cijfers van vorig jaar werden niet vrijgegeven. 'Beide uitgeverijen boekten een operationele winst', zegt Overstijns. '2020 wordt afwachten'. In 2018 werden in Vlaanderen voor 188 miljoen euro boeken verkocht, stabiel na jaren daling. Strips en kinderboeken zijn goed voor een kwart van de boekenomzet. De uitgever telt een 75 werknemers.",De Springlevende Strip,nl
9236,"Wat met cultuur na corona? Bozar-directeur Paul Dujardin over hoe deze crisis, hoe ontwrichtend ook, tot een fundamentele bezinning kan aanzetten. Maar hij waarschuwt ook: ‘Als de overheid niet ingrijpt, verliezen we een hele generatie kunstenaars.’\n\n‘We hebben geen hospitaal van onze zalen gemaakt en de autonomie van de kunstenaars is gegarandeerd.’ Een dag na de heropening van Bozar telt directeur Paul Dujardin (57) zijn zegeningen. De vier tentoonstellingen lokten afgelopen dinsdag zo’n 200 bezoekers na de negen weken durende lockdown. In normale tijden is dat een catastrofe, nu niet.\n\nPremier Sophie Wilmès (MR) kwam ook langs en zag boven haar mondkapje dat het grootste cultuurhuis van het land goed voorbereid was op zijn heropening. Over een museum bezoeken met een mondmasker denkt Dujardin het zijne. ‘Ik vind het ook niet fijn, maar we moeten het voorbeeld geven en de mensen opnieuw het vertrouwen geven om uit hun kot te komen.’\n\nZijn team heeft de coronarekening gemaakt. De teller staat op 2,2 miljoen euro aan gederfde inkomsten op een budget van zowat 32 miljoen. Het resultaat van ticketinkomsten die in rook opgingen, investeringen van een half miljoen in veiligheidsmaatregelen voor de heropening, en de loonkosten van 250.000 euro per week die doorliepen. Dujardin duwde zijn personeel niet in tijdelijke werkloosheid. ‘Hadden we dat wel gedaan, dan was het verlies kleiner geweest. Maar dan zouden we ons netwerk van 750 culturele en institutionele partners en socioculturele verenigingen in de steek laten en ik wilde niet dat mijn mensen het contact met de basis zouden verliezen.’\n\n\n\nDe financiële schade kan verder oplopen bij een tweede golf in het najaar. Zijn daar al calculaties van gemaakt?\n\nPaul Dujardin: ‘Nee. Om de simpele reden dat niemand weet waar het virus tegen dan zal zijn. Voor hetzelfde geld mogen we niets doen in het najaar. We wachten met de lancering van het hele muziekseizoen tot midden augustus. Het heeft geen zin tickets te verkopen als we events uiteindelijk moeten verplaatsen of annuleren, en klanten terugbetalen.’\n\n\n\n‘Maar Bozar blijft optimistisch: we hebben een relanceplan klaar waarmee onze grote Henry Le Boeuf-zaal weer kan openen voor een klein tot middelgroot publiek. We kunnen de capaciteit terugbrengen van 2.200 toeschouwers naar 1.000 of minder. Ons gebouw heeft zes ingangen waarlangs het publiek veilig binnen kan. Het is de bedoeling Belgische podiumartiesten uit te nodigen die door de coronamaatregelen nergens anders veilig kunnen optreden. Grote instellingen moeten hun verantwoordelijkheid nemen en zuurstof geven aan kleinere spelers.’\n\n‘Uiteraard zal veel meer nodig zijn om het bloeden te stelpen. De culturele sector werd ongemeen hard getroffen en overheidssteun zal noodzakelijk zijn om het landschap divers te houden.’\n\n\n\nNaar wie moet dat overheidsgeld gaan: organisaties of de kunstenaars?\n\nDujardin: ‘De meeste instellingen komen er nog redelijk vanaf door de tijdelijke werkloosheid. De grote drama’s spelen zich in artiestenmiddens af: kunstenaars die zonder inkomen zijn gevallen en als fietskoerier aan de slag moeten. Ik weet van een violist van een topensemble die vandaag rekken vult in de Aldi. Ik ben van 1963, de generatie voor mij - De Keersmaeker, Fabre - overleefde de economische crisis van de jaren 70 dankzij een rugzakje van de Vlaamse overheid. Stel je voor dat zij in het Verenigd Koninkrijk van Thatcher hadden gewoond.’\n\n\n\n‘Tot vandaag konden verschillende generaties profiteren van dat overheidsbeleid. Deze crisis is een stuk erger. Als de overheid niet ingrijpt, verliezen we een nieuwe generatie. Dat moeten we echt vermijden. Het is al een goede zaak dat de Kamer zich gaat buigen over het kunstenaarsstatuut. Ik ben ook erg geïnteresseerd in de criteria voor de verdeling van de 200 miljoen uit het fonds van cultuurminister Jan Jambon.’\n\n\n\nDe Franstalige omroep RTBF investeert 13 miljoen euro in de heropstart van de cultuursector. Doet de VRT voldoende?\n\nDujardin: ‘De RTBF gaat een stuk verder dan de VRT. Ze geeft schrijfopdrachten aan auteurs. Ze zendt captaties van theatervoorstellingen uit en betaalt daar ook voor. Ze organiseert showcases in kleine zalen en zendt die uit. En ze lanceert open calls voor kortfilms en filmpjes die de heropening van de musea aankondigen.’\n\n\n\nLeefden we in de cultuur soms niet te veel in een ivoren toren? Wilden we niet te veel doen met Bozar? Misschien wel. Paul Dujardin Directeur Bozar\n\n‘In het overleg dat de cultuursector met de VRT had, is gebleken dat de sector op zijn honger blijft zitten. De vergelijking met sport moet worden gemaakt, vind ik. De VRT betaalt veel geld om sport te mogen uitzenden. Telenet vraagt nu 100 miljoen euro terug omdat de voetbalmatchen niet kunnen doorgaan, hoewel het elk jaar honderden miljoenen winst maakt. Tegelijk moet de cultuursector bedelen voor aandacht, laat staan dat de sector wordt geholpen als de nood het hoogst is. In tijden van grote crisis verwachten we meer solidariteit en investeringen in internationale cultuur en kwaliteit uit Vlaanderen.’\n\n\n\nIs het allemaal niet wat mager? Nederland en Italië schakelden deze week en laten de concert- en theaterzalen weer beperkt openen. De Duitse bondskanselier Angela Merkel lanceerde dan weer een pakket aan steunmaatregelen van 500 miljard euro voor de culturele sector.\n\nDujardin: ‘Het is me te bon ton om negatief te doen over de Belgische politiek. Natuurlijk is Merkel een voorbeeld! Maar je economie moet zoiets ook mogelijk maken. Duitsland heeft de grootste reserve van de Europese Unie. Ik ben blij dat een land met zo’n sterke economische positie én visie op de rol van cultuur de komende maanden het voorzitterschap van de EU zal bekleden.’\n\n\n\n‘Europa zal uit zijn pijp mogen komen. Een aantal Commissieleden deed de voorbije weken hoopgevende verklaringen over het belang van cultuur, en er komt een relanceplan. Het is van vitaal belang voor de cultuur en het toerisme in Europa, maar ook voor de geloofwaardigheid van de EU, dat de mooie beloftes en krachtige verklaringen ook uitkomen. Anders zouden onze mooie zalen nog lang leeg kunnen blijven.’\n\n\n\nWat vindt u van het voorstel van de schrijver en essayist Geert Buelens voor een culturele New Deal? Hij wil dat de overheid werkloze kunstenaars in dienst neemt en inzet in scholen, bibliotheken en musea, zoals tijdens de Grote Depressie onder Franklin Roosevelt?\n\nDujardin: ‘Als eerste stap om mensen weer in het systeem te krijgen, was de New Deal geniaal. Maar je moet opletten met vergelijkingen met het verleden. In die tijd was de sociale zekerheid bijna onbestaande en was er geen andere keuze. Nu hebben we die wel. (denkt na) Alhoewel. Voor mij heeft corona twee fundamentele zaken blootgelegd. Ten eerste het belang van een performant zorgsysteem. Deze gezondheidscrisis heeft onze zorgsector zwaar onder druk gezet. En dat maakt veel mensen bang om hun opgebouwde welvaart te verliezen.’\n\n\n\nSchermvullende weergave Bozar-directeur Paul Dujardin: ‘We hebben een relanceplan voor onze podiumevents. We willen Belgische artiesten uitnodigen die door de coronamaateregelen nergens anders veilig kunnen optreden.’ ©katrijn van giel\n\n‘Ten tweede - en dat is au fond een tegenstelling - heeft corona velen van ons doen inzien dat traagheid oké is. We moesten met z’n allen rustiger gaan leven. Normaal reis ik veel voor Bozar om mensen van collega-instellingen en kunstenaars te ontmoeten. Ik ben noodgedwongen uit die ratrace gestapt. Ben ik er ongelukkiger van geworden? Nee, integendeel. Ik heb kunnen nadenken over een aantal zaken waar ik misschien te weinig bij stilstond. Leefden we in de cultuur soms niet te veel in een ivoren toren? Wilden we niet te veel doen met Bozar?’\n\n\n\nEn?\n\nDujardin: ‘Misschien wel. (denkt na) Ik hoop dat deze crisis lang genoeg duurt. Ik bedoel dat niet cynisch en ik ben van nature geen pessimist. Maar het zou ons een mooie kans bieden om fundamenteel te bezinnen en onze maatschappij echt te resetten. Hebben we die ratrace wel nodig? De psychologische kostprijs van de globalisering was vóór corona al hoog. De bekende psychiater Dirk De Wachter zei daar onlangs iets interessants over: ‘Na de piek van het coronavirus komt de piek van de psychologische problemen.’ Het welzijn van de mensen wordt fundamenteel de komende maanden, misschien zelfs jaren.’\n\n",‘Ik hoop dat deze crisis lang genoeg duurt',nl
9237,"Uit de beeldenweelde van de week kiest Rik Van Puymbroeck een foto of reeks die een moment onze aandacht verdient.\n\nZijn naam is Feliciano Diaz Sanchez. Hij woont in Intibuca, dat ligt in Honduras. Zoals elke\n\nwereldburger wast Feliciano zich. Wellicht neemt hij hier een douche en daar is Feliciano Diaz Sanchez voorzichtig mee. Hij zal erover waken dat het stuk zeep niet op de grond valt. Feliciano zit immers gevangen in het Centro Penal de la Esperanza.\n\nUitgeknipte beelden tonen de werkelijkheid buiten het kader niet. Zonder info is dit een donkere man met verzorgde haren en nagels. Hij wast zich. Met info is dit een man met een strafblad, de handen die hij - al dan niet in onschuld - wast, deden wat niet mag en zijn door zijn moeder gegeven naam (Feliciano: ‘vrolijk, welvarend’) was geen voorteken voor het leven en voor de plek waar hij nu woont. Centro Penal de la Esperanza: de enige hoop is die in de betekenis van de massa opeengehoopte zware jongens, alleen de optimist haalt hier hoop op herstel en een helend hiernamaals.\n\nToch voert deze foto je ook naar een glimlach, die van de herinnering, ergens een kamertje in de hersenen, waar ‘De zeepkoning’, het 45ste album van Jommeke, ligt opgeslagen. De witte zeep die over Feliciano’s vingers druipt en die fragiele luchtbelletjes maakt, schuimt minder dan de zeep die Filiberkes moeder Charlotte gebruikte toen ze haar vuile zoon waste. Maar dat is bijzaak. Jommekes vriend mocht zich drie maanden niet wassen voor een wedstrijd. Als dat lukte, won zijn moeder tweeduizend stukken zeep.\n\nAls kind was het een fascinerend verhaal. Je drie maanden niet moeten wassen. Gewoon spelen, in het zelfgebouwde kamp op het veld van de buren, na de chiro, of na de zoveelste tocht langs ruwbouwwoningen in de wijken die in de jaren 70 nog volop gebouwd werden. Stof, vuil, aarde: alles bleef heerlijk plakken. Maar toen wachtte dat bad. We waren toch een beetje jaloers op Filiberke.\n\nOp Feliciano Diaz Sanchez hoeft niemand jaloers te zijn. Opeengepakt in - zelfs op de foto - stinkende hokken wonen duizenden mannen op elkaar. De paradox zit in de veiligheid: gevangenissen in Latijns-Amerika houden het gevaar van de straat, maar voor wie erin zit, is overleven een volledige dagtaak.\n\nDe wasbeurt als enig comfort. Wegduiken achter een scherm van zeep. Het water als enige welvaart voor Feliciano.",Water als welvaart,nl
9238,"Met de expo ‘Double Takes’ viert Zeno X Gallery de 25-jarige samenwerking met de gerenommeerde kunstenares Marlene Dumas. In een gesprek met De Tijd geeft ze een inkijk in hoe haar werk tot stand komt. ‘Het ene schilderij leidt vaak tot het andere.’\n\n‘Mijn Afrikaans-Nederlands is niet echt vooruitgegaan met mijn leeftijd, integendeel. Het spijt me voor onduidelijkheden van potlood en zingeving’, mailde Marlene Dumas (66) vorige week. De in Zuid-Afrika geboren kunstenares houdt niet van gesproken interviews. Ze denkt graag eerst na over de vragen en beantwoordt ze dan schriftelijk. We mailden vragen, drie handgeschreven A4’tjes met antwoorden stuurde ze terug.\n\n\n\nDe verontschuldigingen zijn overbodig. Ze waren duidelijk van potlood en zingeving. De vragen gingen over haar nieuwe tentoonstelling ‘Double Takes’, die woensdag in Borgerhout bij Zeno X Gallery, de galerij van Frank Demaegd, eindelijk voor het publiek opent. De expo viert de 25-jarige samenwerking van de kunstenares, die sinds de jaren 70 in Amsterdam woont, en de galerij. De cijfers kloppen niet helemaal. Demaegd had Dumas al op het oog in 1991. De eerste galerietentoonstelling vond in 1993 plaats. 27 jaar geleden dus.\n\nVoor mij is een schilderij loslaten gemakkelijker dan eraan beginnen. Schilderen is een spel met intuïtieve regels die vaak per werk wisselen. Marlene Dumas Kunstenares\n\n\n\nMaar wie maalt in deze tijden om wat uitstel of over cijfers die niet meer kloppen? De opening van ‘Double Takes’ was eerst gepland in maart, in aanwezigheid van Dumas. Maar dat feest ging dus niet door. De schilderijen hingen weken eenzaam aan de muren van de vier galeriezalen. Af en toe kwam een geïnteresseerde verzamelaar al eens kijken. ‘Er zijn al schilderijen verkocht’, vertelt Demaegd wanneer hij ons begin mei door de tentoonstelling gidst. Goedkoop is Dumas al lang niet meer. De prijzen van het nieuwe werk gaan van 400.000 tot 2 miljoen euro.\n\n\n\nKoud geweld\n\nJe kan geen interview doen zonder te vragen wat de geïnterviewde over de lockdown denkt. Dumas noemt die een moment van bezinning en rust. ‘Maar ik voel ook angst en gevaar voor de toekomst. Gaan we elkaar door de constante smetvrees zo wantrouwen dat koud geweld het leven gaat overheersen?’, vraagt ze zich af.\n\n\n\nNiet dat Dumas zacht is geworden of haar stekels heeft verloren. Met de nieuwe expo is ze op haar best. Haar kunst draait om het onderzoek van het beeld. Dumas beschikt over een gigantisch knipselarchief waaruit ze put voor haar schilderijen. Ze schildert veel menselijke figuren, maar nooit naar levend model.\n\n‘Levende modellen halen, ongeacht hun beroep, niet het beste in mij naar boven. Ik maak me zorgen over wat zij van mij denken, en ik maak me nog meer zorgen over wat zij denken dat ik van hen denk. En dan verlies ik de vrijheid van de amorele benadering die voor mij een voorwaarde is voor het maken van een goed schilderij’, schreef ze daarover ooit.\n\nPicturaal is haar werk het best te omschrijven als verwrongen figuratie. Op het eerste gezicht lijkt altijd iets niet te kloppen. Dumas schildert met een onderhuidse dreiging. Ze portretteert eerder de getroebleerde ziel dan de schoonheid van het uiterlijk. Voor welk schilderij je ook staat, je deinst altijd even terug. Om dan voorzichtig weer het doek te benaderen als je zeker weet dat de figuren niet uit het canvas springen om je bij je schabbernak te pakken. Zo schrijft ze het ons ook. ‘Mijn figuren zijn meestal alleen en in conflict met zichzelf. Dat is eigenlijk nooit veranderd in mijn werk.’\n\n2 miljoen De prijzen van het nieuwe werk van Marlene Dumas gaan van 400.000 tot 2 miljoen euro.\n\n\n\nJan Hoet - ‘ja, die was belangrijk voor mij’, schrijft ze droog - beschreef het kunstwerk ‘Girl with head’ uit 1992 waarin hij zelf figureerde als volgt. ‘Het doek is opgebroken in allerlei vormelementen die haaks in elkaar steken als een puzzel, terwijl het toch een eenheid is. Schoon, hé. Ongelooflijk schoon!’ Zo is de kunst van Dumas nog altijd. Misschien is schoonheid een verkeerd woord om haar schilderijen te omschrijven. Dat klinkt te soft. Ze sleurt je eerder in een wereld van geweld en erotiek die je vreest, maar die net daardoor zo aantrekkelijk is.\n\nOp de tentoonstelling bij Zeno X is een schilderij van een rat te zien. Het is een verwijzing naar de pest, naar corona natuurlijk. Maar Dumas mailt erover: ‘Zacht en gevaarlijk. De gelijktijdigheid.’ Met die drie simpele woorden omschrijft ze haar hele oeuvre. Haar kunst omarmt en stoot af. De titel van de expo verwijst naar die dubbele invulling van haar werk: op het eerste en het tweede gezicht.\n\n\n\nOnbetrouwbaar geheugen\n\n\n\nWat zag Demaegd destijds in Dumas? ‘Ik ben met de galerie in 1981 begonnen. De schilderkunst was toen zo goed als dood verklaard. Maar geleidelijk aan begon de wederopstanding. Aan het eind van de jaren 80 toonde ik werk van Raoul De Keyser en Luc Tuymans. Schilderen mocht weer. Marlene Dumas stond toen op mijn radar. In 1991 ben ik haar gaan opzoeken in haar studio in Amsterdam. We waren het al snel eens om het jaar daarop een eerste tentoonstelling te maken. Jan Hoet stak daar een stokje voor. Hij nodigde Marlene uit om in 1992 mee te werken aan zijn Documenta IX in Kassel. Het vertraagde mijn plannen met een jaar. In 1993 maakte ze haar eerste solotentoonstelling voor de galerie, ‘Give the people what they want’.’\n\n\n\nDumas kan zich de ontmoeting in 1991 niet echt meer herinneren, schrijft ze. ‘Mijn geheugen is op veel vlakken heel onbetrouwbaar.’ We vroegen haar of een galeriehouder belangrijk is als klankbord. ‘Ik ben altijd geïnteresseerd in een second opinion, in meerdere inzichten. Niet als hulp bij het creatieproces. Daarvoor ben je als kunstenaar alleen verantwoordelijk. Maar ik ben gefascineerd door hoe mensen reageren op een schilderij. Die reacties zijn vaak heel verschillend. Een galerie zonder mening waardeer ik niet. Maar tegelijk moet een galerie me vertrouwen geven. Ik wil het voordeel van de twijfel als er discussie is over het tonen van werken.’\n\nDumas schildert met een onderhuidse dreiging. Ze portretteert eerder de getroebleerde ziel dan de schoonheid van het uiterlijk. Voor welk werk je ook staat, je deinst altijd even terug.\n\n\n\nDe expo in Zeno X bestaat uit twee delen: portretten, en illustraties bij een nog te verschijnen vertaling van ‘Le spleen de Paris’ van de Franse 19de-eeuwse dichter Charles Baudelaire. De Nederlandse schrijver Hafid Bouazza werkt aan de vertaling. Dumas illustreerde eerder al zijn vertaling van ‘Venus & Adonis’ van William Shakespeare. ‘Le spleen de Paris’ is een bundeling van 50 verhalende prozagedichten over sterfelijkheid en erotiek, over de massa en de stad. Baudelaire werkte er tien jaar aan. De bundel verscheen in 1869, twee jaar na de dood van de schrijver.\n\nSchermvullende weergave Nefertiti. ©Peter Cox, courtesy Zeno X Gallery, Antwerpen.\n\n\n\nBouazza is nog niet klaar met de vertaling. ‘Daarom heb ik de hele gedichtenbundel nog niet gelezen. Ik heb me gebaseerd op wat Hafid al klaar had, inclusief de voetnoten. En ik heb natuurlijk veel over Baudelaire gelezen. Mijn werk voor het boek is ook nog niet afgewerkt, er volgen nog schilderijen’, zegt Dumas.\n\nEen opmerkelijke illustratie is die bij dit fragment uit Baudelaires gedicht ‘De dubbele kamer’. ‘In deze krappe wereld, maar zo vol walging, glimlacht een enkel bekend voorwerp mij toe: een flesje laudanum. Een oude en verschrikkelijke vriendin; zoals alle vriendinnen, helaas, vruchtbaar van strelingen en verraderlijkheden.’\n\nOp het bijhorende schilderij van Dumas staat een merkwaardige fles. Die lijkt als een personage op een toneelpodium te staan, tussen het doek van de scène gekneld. Het is veeleer een interpretatie van de tekst dan een illustratie. Zo vormen Baudelaire, Bouazza en Dumas een sterk triumviraat.\n\nWe raakten in de galerij niet uitgekeken op de wand met drie grote, verticale schilderijen die bijna een triptiek lijken: ‘The Origin of Painting (The Double Room)’, ‘Time and Chimera’ en ‘The Making of’. ‘Die zijn voor mij ook heel belangrijk. Ze zijn nu opgesteld als een triptiek, maar in de toekomst kan dat veranderen als er nog schilderijen bijkomen’, zegt Dumas, die in haar schilderkunst vrij intuïtief te werk gaat.\n\n‘Daarin verschilt ze heel erg met Luc Tuymans, met wie ze een goede band heeft’, zegt Demaegd. ‘Luc beredeneert hoe hij zijn schilderij opbouwt en maakt doordachte keuzes. Marlene laat meer het toeval spelen.’\n\nDumas nuanceert dat enigszins. ‘Het ene werk leidt vaak tot het andere, maar dat gebeurt ook wel bewust. Die drie zijn qua fysieke aanpak en houding van de figuren nauw met elkaar verbonden. Ik heb me voor die schilderijen niet gebaseerd op foto’s of afbeeldingen die ik verzamel.’\n\n\n\nSchermvullende weergave Rat. ©Peter Cox, courtesy Zeno X Gallery, Antwerpen.\n\n‘Voor mij is een schilderij loslaten gemakkelijker dan eraan beginnen. Schilderen is een spel met intuïtieve regels die vaak per werk wisselen. Voor die drie grote verticale schilderijen had ik mezelf opgelegd alleen een paar grote gebaren en keuzes op het doek te maken. Daarna moest ik er afblijven. Geen overschilderingen meer. Het was wat het was. Mijn tijd voor die schilderijen was opgebruikt.’\n\n\n\nTussen het geweld van de triptiek hangen nog drie portretjes van de hoofdrolspelers in het verhaal: Baudelaire, Bouazza en Jeanne Duval, het Haïtiaans lief van Baudelaire.\n\n\n\nOnverbiddelijk\n\nBaudelaire was ook de inspiratiebron voor Dumas’ portret van de beroemde beeld van de Egyptische koningin Nefertiti, de vrouw van de farao Achnaton. Ook met ‘Lady of Uruk’ grijpt ze terug naar de oudheid. Dumas maakte daarmee een hedendaagse versie van het ‘Masker van Warka’ uit 3.100 voor Christus. Dat is vermoedelijk een van de oudste afbeeldingen van het menselijke gelaat. De beide portretten hangen aan het begin van de tentoonstelling.\n\n\n\n‘Ik kwam tot die modellen door Baudelaires gedicht ‘De nar en Venus’ (gedicht nr. VII). Hij beschreef hoe een hofnar zich zijn miserabel lot beklaagde aan de voeten van een kolossaal beeld van Venus. De nar zei aan de godin dat hij onsterfelijke schoonheid wilde voelen en begrijpen. Hij verlangde ook medelijden van haar. ‘Maar de onverbiddelijke Venus keek naar ik weet niet wat in de verte met haar marmeren ogen’, schrijft Baudelaire in zijn gedicht.’ Die onverbiddelijkheid geeft Dumas treffend weer in de twee portretten met strenge, zwarte accenten. Die techniek hanteert ze vaak op haar schilderijen.\n\nSchermvullende weergave Romana Vrede. ©Peter Cox, courtesy Zeno X Gallery, Antwerpen.\n\n\n\nDumas balanceert voortdurend tussen licht en donker. Kijk naar ‘Candle’, een klein, nieuw schilderijtje van een brandende kaars. Een thema dat de Duitse grootmeester Gerhard Richter volop exploreerde. ‘De kaars komt heel veel voor in horror- of gothic films. Sommige mensen leven veel intenser dan anderen en branden sneller op. IJdelheid en tijdelijkheid vinden elkaar daar. Na de kaars van Gerhard Richter is het nog moeilijk een kaars te schilderen in deze digitale tijden. We lezen ’s nachts bij het licht van de computer.’\n\nDumas legde de basis van haar kunst in haar geboorteland Zuid-Afrika. ‘Op mijn twaalfde vond ik het al leuk meisjes in bikini op sigarettenpakjes te tekenen, om indruk te maken op vrienden van mijn ouders. Tekenen had twee functies: me terugtrekken in mijn eigen wereld en anderen vermaken met het vermogen om (populaire) beelden te creëren met een paar snelle lijnen’, schreef ze in 2014 in de catalogus die hoorde bij haar grote overzichtstentoonstelling ‘The Image as Burden’ in het Stedelijk Museum in Amsterdam.\n\nIn 1976 verliet ze Zuid-Afrika, waar ze een studie kunstgeschiedenis combineerde met kunstpraktijk, om in Europa kunstenares te worden. Londen lag voor de hand, maar dat wilde ze om familiaal historische redenen niet. Haar ouders hadden het moeilijk met de Britse kolonisator van Zuid-Afrika. ‘Mijn moeder weigerde op te staan als ‘God save the Queen’ werd gespeeld’, schrijft ze in de catalogus. Het werd Nederland, ‘omdat dat zo’n vreedzaam land leek’. Dumas woont en werkt er nog altijd.\n\nIn 1985 exposeerde Dumas voor het eerst een serie grote geschilderde portretten. Ze noemt die zelf ‘situaties’ omdat ze commentaar geven op de situatie waarin de afgebeelde figuur zich bevindt. Ze is er nooit meer mee gestopt. Ook ‘Double Takes’ is rijk aan portretten. Het eerste dat je bij Zeno X Gallery ziet, is er een van Romana Vrede, een van de sterren van het theater bij onze noorderburen. Zij won in 2017 de Theo d’Or, een onderscheiding voor de beste vrouwelijke hoofdrol in een toneelstuk in Nederland. Vrede kreeg die voor haar rol in ‘Race’ van het Nationale Theater.\n\nSchermvullende weergave Vader en zoon: Shèrkent and Eden. ©Peter Cox, courtesy Zeno X Gallery, Antwerpen.\n\n\n\nDe laureaat mag een kunstenaar kiezen om een portret te schilderen. Vrede schreef een grappig briefje naar Dumas: ‘Het maakt me niet uit hoe je me schildert, desnoods als een grijs vlak. Maar ik wil het heel graag.’ Dumas, die een vroegere laureaat had afgewezen, ging deze keer wel overstag. Ze liet zich helemaal gaan. Ze schilderde Vrede meer dan één keer. Twee werken uit die reeks zijn in ‘Double Takes’ opgenomen.\n\n‘Deze vrouw heeft oneindig veel beeldende mogelijkheden’, schrijft Dumas. ‘Ik heb meer dan één portret van haar gemaakt omdat ik niet altijd tevreden was met het resultaat. Sommige schilderijen deden haar tekort. Ze toonden haar sterke karakter niet. Die heb ik niet weerhouden. Het definitieve portret bestaat natuurlijk niet, maar het ene portret kan wel verrassender of vindingrijker zijn dan het andere.’\n\nOp de tentoonstelling hangt ook een erg intimistisch portret van Romana Vrede en haar autistische zoon Charlie. Het schilderij ontstond eigenlijk na de portrettenopdracht verbonden aan de Theo d’Or.\n\n‘Charlie is zo onherroepelijk verbonden met Romana, hoe en wie ze samen zijn. Ze schreef pas een ontroerend boek over het leven met haar zoon ‘De nobele autist’. Het kleine portret met Charlie is Romana zoals ze echt is. Terwijl de andere meer over de actrice gaan.’\n\nIn de laatste zaal van de tentoonstelling hangen onder meer portretten van Dumas’ dochter, schoonzoon en kleinzoon. ‘Mildheid’ heeft ze onderstreept op het laatste A4’tje dat ze mailde. ‘Hier zocht ik geen conflict op. Zonder deze kamer was de tentoonstelling veel harder geworden. Al vind ik dat mijn 2-jarige kleinzoon Eden boos kijkt op dat laatste portretje van hem.’\n\n\n\n‘Double Takes’ opent op 27 mei bij Zeno X Gallery in Borgerhout. Tijdens de openingsuren zijn maximaal 35 bezoekers tegelijk toegelaten, bij voorkeur met een mondmasker. Een bezoek na afspraak kan ook. www.zeno-x.com\n\n\n\n\n\n\n\n\n\n\n\n",‘Zacht en gevaarlijk. Gelijktijdig': Marlene Dumas over haar nieuwe expo in Antwerpen,nl
9239,DIY. Een plantenterrarium is een musthave in huis: zo maak je er zelf eentje,Loslaten,nl
9240,DIY. Een plantenterrarium is een musthave in huis: zo maak je er zelf eentje,"“Mensen zijn gestorven door Covid, maar ook door eenzaamheid”",nl
9241,DIY. Een plantenterrarium is een musthave in huis: zo maak je er zelf eentje,Dit weekend op ander papier,nl
9245,"Deze onderhoudsgewoontes doen meer kwaad dan goed\n\nWat je zelf doet, doe je vaak beter. Op het vlak van het onderhouden van je woning kom je vaak al ee...",Hoe liggen de politieke kaarten na de coronacrisis?,nl
9247,"De federale overheid start maandag opnieuw met de aanwerving van ambtenaren, nadat alle procedures werden opgeschort.\n\nDe voorbije maanden heeft Selor, dat de rekrutering van ambtenaren verzorgt, door de coronacrisis 1.527 interviews moeten annuleren. Daarnaast werden 8.134 tests, die op de computers bij Selor moeten plaatsvinden, uitgesteld. Selor was tot voor de coronacrisis amper uitgerust om sollicitaties vanop afstand te doen.\n\nVanaf 25 mei zal Selor opnieuw kandidaten in haar gebouwen ontvangen voor interviews en om de verschillende tests op computer af te leggen. Zo laat minister van Ambtenarenzaken en vicepremier David Clarinval (MR) weten. Dat zal gebeuren met inachtneming van alle noodzakelijke maatregelen in deze coronatijden. Er zal prioriteit gegeven worden aan de selectieprocedures die voor de lockdown al gestart waren en aan 146 dringende selectieprocedures.\n\nSelor rekent erop om tegen het einde van het jaar haar achterstand ingelopen te hebben. Om in de toekomst solliciteren vanop afstand te vergemakkelijken, volgt een grote investering in de digitalisering van de diensten.",Overheid werft opnieuw ambtenaren aan,nl
9248,"De kans op regen neemt af naarmate het weekend vordert. Maar de temperaturen liggen gevoelig lager dan eerder deze week.\n\nZaterdag wordt het eerst nog wisselend tot zwaarbewolkt met perioden met regen ten zuiden van Samber en Maas. Ook in het centrum is er nog kans op enkele lokale buien. Geleidelijk verlaat de regen het land en verschijnen er bredere opklaringen vanaf het westen.\n\nOnder de stapelbewolking is zeer plaatselijk nog een buitje mogelijk. Het wordt minder warm met maxima van 13 graden op de Hoge Venen, 15 of 16 graden aan zee en 19 of 20 graden in de Kempen. De wind waait matig tot vrij krachtig en aan zee zelfs krachtig uit het westen tot zuidwesten. Het KMI meldt rukwinden van 55 tot 65 km per uur in het binnenland en tot 70 km per uur aan zee.\n\nZaterdagavond is er nog kans op een bui vooral in het noorden. ‘s Nachts wordt het overal droog met brede opklaringen. De minima liggen tussen 4 en 7 graden in de Ardennen, tussen 7 en 10 graden in het centrum en tussen 10 en 12 graden aan zee. De westen- tot zuidwestenwind blijft matig waaien in het binnenland en vrij krachtig aan zee.\n\nZondag is het gedeeltelijk tot zwaarbewolkt met kans op wat gedruppel. De kans op neerslag is het grootst in de Ardennen. In de loop van de namiddag komen er stilaan bredere opklaringen in het westen. De maxima schommelen tussen 13 graden op de Hoge Venen en 19 graden in het centrum van het land. De wind is matig en aan de kust soms vrij krachtig uit zuidwest, ruimend naar westnoordwest.\n\nMaandag is het eerst overwegend zonnig. In de loop van de dag vormen er zich soms vrij veel stapelwolken in het binnenland terwijl het aan zee vrij zonnig blijft. Het blijft overal droog. De maxima schommelen tussen 16 graden in de Ardennen, 19 graden aan zee en 21 graden in het centrum van het land. De wind waait zwak tot matig uit noordwestelijke richtingen.",Kwik neemt een duik,nl
9249,"De Britse premier Boris Johnson wil de betrokkenheid van Huawei bij het 5G-netwerk in zijn land verminderen. Johnson heeft ambtenaren opgedragen plannen op te stellen waarmee de betrokkenheid van China bij de Britse infrastructuur in 2023 tot nul wordt gereduceerd.\n\nDat schrijft The Daily Telegraph. De minister-president reist volgende maand mogelijk naar de VS voor een G7-top, zijn eerste buitenlandse reis sinds het begin van de coronacrisis. Johnson heeft opgeroepen het Verenigd Koninkrijk meer zelfvoorzienend te maken en minder afhankelijk te laten zijn van Chinese goederen. Naar verwachting worden de handelsbesprekingen met de VS opgevoerd, aangezien de brexit-onderhandelingen met de EU steeds moeizamer verlopen.\n\nDe heroverweging van de Huawei-deal volgt op toenemend verzet binnen zijn eigen Conservatieve Partij tegen Chinese investeringen na de coronapandemie, die begon in de Chinese stad Wuhan. De communistische staat wordt ervan beschuldigd de omvang van de uitbraak te hebben verdoezeld, terwijl Chinese hackers ervan worden verdacht in te breken in Amerikaans COVID-19-onderzoek. Een recente cyberaanval waarbij de gegevens van ongeveer 9 miljoen klanten van de Britse luchtvaartmaatschappij easyJet op straat kwamen te liggen is ook terug te herleiden naar Peking.\n\nEr zijn steeds meer vermoedens dat de Chinese overheid economisch voordeel probeert te halen uit de pandemie. Insiders hebben tegen The Daily Telegraph gezegd dat Johnson altijd ‘ernstige zorgen’ had over de 5G-overeenkomst, die werd opgesteld door de regering van Theresa May, maar in januari dit jaar werd ondertekend door haar opvolger.",‘Johnson wil China weghouden van Brits 5G-netwerk’,nl
9250,"De regering van de Amerikaanse president Donald Trump heeft de mogelijkheid besproken om voor het eerst sinds 1992 weer een nucleaire test te houden. Dat schrijft de Amerikaanse krant The Washington Post op basis van verklaringen van een hoge regeringsfunctionaris en twee voormalige ambtenaren die bekend zijn met de beraadslagingen.\n\nDe kwestie kwam ter sprake tijdens een bijeenkomst op 15 mei waarbij hoge functionarissen van de belangrijkste nationale veiligheidsdiensten aanwezig waren. De bijeenkomst vond plaats na beschuldigingen van overheidsfunctionarissen dat Rusland en China kernproeven zouden uitvoeren. Beide landen ontkennen dat en openbaar beschikbaar bewijs ontbreekt.\n\nVolgens een hoge ambtenaar, die anoniem wil blijven, zou het voor onderhandelingen nuttig kunnen zijn om aan Moskou en Peking te tonen dat de Verenigde Staten een ‘snelle test’ kunnen uitvoeren. Washington wil een deal sluiten met beide andere kernmachten over de regulering van het wapenarsenaal.\n\nDe bijeenkomst leidde niet tot een akkoord om een test uit te voeren. Een hoge regeringsfunctionaris zei dat het voorstel wel een gespreksonderwerp blijft. Een andere persoon die bekend is met de bijeenkomst, zei echter dat uiteindelijk werd besloten andere maatregelen te nemen als reactie op de dreiging uit Rusland en China en om een hervatting van de kernwapentests te voorkomen.\n\nDe Nationale Veiligheidsraad van de VS weigerde commentaar te geven.\n\nDe Verenigde Staten hebben sinds september 1992 geen nucleaire tests meer uitgevoerd. Voorstanders van nucleaire ontwapening waarschuwden dat zulke tests nu destabiliserende gevolgen kunnen hebben.\n\nDe VS blijven het enige land dat in oorlogstijd een kernwapen heeft ingezet. Sinds 1945 hebben minstens acht landen gezamenlijk ongeveer 2.000 kernproeven uitgevoerd, waarvan er meer dan 1.000 door de Verenigde Staten zijn uitgevoerd.",‘Amerikaanse regering heeft nieuwe nucleaire test overwogen’,nl
9251,"Naast mijn gewone job werk ik ook in de horeca, met het statuut van flexijob. Maar mijn werkgever heeft een verkeerd statuut doorgegeven aan het sociaal secretariaat. Ik heb dit gemeld bij het sociaal secretariaat en mijn werkgever. Maar toch staan deze inkomsten nu als een gewone job vermeld in de bijlagen van mijn belastingbrief. Ik moet hier dus toch veel meer belastingen op betalen dan normaal is bij een flexijob. Hoe kan ik dit alsnog in orde brengen?\n\nDit is een vreemd verhaal. U hebt, zegt u, vorig jaar gewerkt in het stelsel van de flexijobs, maar toch hebben noch uw werkgever, noch het sociaal secretariaat van uw werkgever die de fiscale inkomstenfiches ...",Wat als mijn flexijob verkeerd is doorgegeven aan de belasti...,nl
9252,"Deze onderhoudsgewoontes doen meer kwaad dan goed\n\nWat je zelf doet, doe je vaak beter. Op het vlak van het onderhouden van je woning kom je vaak al ee...",Cartoon van de dag - mei 2020,nl
9253,"Ook deze week passeerden er weer heel wat opmerkelijke uitspraken de revue. Een overzicht voor wie de hoogtepunten gemist heeft.\n\n‘Het is niet omdat ze bekend zijn, dat ze ook slim zijn.’\n\n‘Ze waren heel oud, bijna dood.’\n\n‘Ze heeft mentale problemen.’\n\n‘Ik begrijp de commotie niet.’\n\n‘Ik vond dat er een menselijke oplossing moet worden gevonden voor katje Lee.’\n\n‘Gewoon een beetje klank produceren, dat is niet mijn gewoonte. Dus ik zeg liever niets.’\n\n‘Het Hof van Cleve steek je niet in een plastic dozeke.’",Ongehoord. ‘Het Hof van Cleve steek je niet in een plastic d...,nl
9367,"Schoten -\n\nEen publieke uitvaart zit er door de coronamaatregelen niet in, maar de Schotenaren krijgen op dinsdag 26 en woensdag 27 mei wel de gelegenheid om Flor Stes een laatste groet te brengen. De geliefde pastoor overleed donderdagnacht enkele weken nadat hij 78 jaar geworden was.",Populaire pastoor Flor overleden na hersenbloeding: “Hij beg... (Schoten),nl
9368,"Deurne -\n\nWalter Verbruggen uit Deurne heeft zich de afgelopen weken omgedoopt tot ‘Opa Wiebel’. Samen met zijn kleinzoon zingt hij kinderliedjes die in de eerste plaats voor de familie waren bedoeld. “De filmpjes gingen goed rond in WhatsApp en dus heb ik ze verzameld op een YouTube-kanaal”, zegt Verbruggen.","Muzikale opa wilde vooral contact houden met zijn kleinkinderen, maar heeft nu eigen YouTube-kanaal: “Niet alleen leuk voor mijn hen, ook voor mij”",nl
9369,"Deurne / Mortsel / Brecht -\n\nOok op de campings in de Antwerpse rand komen de tweedeverblijvers weer toe. Vaak komen die maar van twintig kilometer verderop, van een appartement in de stad. Maar ze zijn bijzonder tevreden dat het weer is toegestaan.",Deze tweedeverblijvers zijn euforisch nu ze weer in hun cara... (Binnenland),nl
9370,"Henrik Hansen gaat viraal. De 40-jarige assistent-trainer van de Deense club Odense moest door blessureleed invallen tijdens een oefenwedstrijd tegen FC Kopenhagen en besliste niet om zomaar wat in zijn positie te lopen. Integendeel, Hansen - die vijf jaar geleden stopte met voetballen - snoepte vijf minuten voor affluiten de bal af van een verdediger en pakte uit met een prachtige lob: 2-2. Meteen de eindstand van de partij ter voorbereiding op de herstart van het seizoen.",Onwaarschijnlijk: 40-jarige assistent valt noodgedwongen in ...,nl
9371,"In een wereld zonder het coronavirus zouden we nu normaal gezien aan het genieten zijn van prachtige Italiaanse landschappen en de strijd om de roze trui in de Giro. Maar die wordt nu pas in oktober gereden, tot grote spijt van Remco Evenepoel.\n\nOnze landgenoot van Deceuninck - Quick-Step ging zijn debuut in een grote ronde maken en aasde daarbij meteen op de leiderstrui met de proloog in Boedapest. Maar die roze droom moest hij uitstellen tot 3 oktober, wanneer de Giro gepland is op de hertekende wielerkalender.\n\nDat besef kwam deze week binnen bij Evenepoel. De 20-jarige renner schreef op Twitter dat hij zich “nu echt aan het vervelen” is. “Vandaag stond de tweede individuele tijdrit van de Giro gepland. Ik heb geprobeerd om er niet aan te denken, maar ik kon het niet vermijden. Verdorie!”\n\nOkey, I’m getting bored now ??!\n\nToday should have been the 2nd ITT in the GIRO, I tried not to think about it, but I couldn’t avoid it.\n\nDamnit — Remco Evenepoel (@EvenepoelRemco) May 22, 2020\n\nNog even op de tanden bijten dus voor Evenepoel, die volgens bondscoach Rik Verbrugghe drie weken kan schitteren in Italië.",Remco Evenepoel moet op de tanden bijten: “Ik heb geprobeerd...,nl
9372,Ook dat nog\n\n15 jaar geleden: Tom Cruise verklaart zijn liefde voor Katie Holmes wel erg uitbundig…,Hoe werkt een vaccin?,nl
9373,"Ook minister van Buitenlandse Zaken Joachim von Ribbentrop, die niemand nog serieus nam, werd ontslagen. Zijn portefeuille werd overgenomen door minister van Financiën Lutz Graf Schwerin von Krosigk. Deze edelman, die al 13 jaar in de regering zat en eerder uit opportunisme tot de nazipartij behoorde, kreeg de titel van “leidende minister” van de nieuwe regering.\n\nDe bekwame minister van Bewapening Albert Speer bleef wel aan en kreeg er nu ook Economie bij.",75 jaar geleden: het definitieve einde van het Duitse Rijk,nl
9376,"""We hebben een extreem hoog waterverbruik vastgesteld en dat heeft uiteindelijk geleid tot waterproblemen"", zei watermaatschappij De Watergroep daarover. De burgemeester van Overijse Inge Lenseclaes (Overijse 2002 – N-VA) kondigde intussen een sproeiverbod af tot zondagavond.\n\nDe Watergroep blijft intussen werken aan een oplossing. ""De situatie is nu iets beter dan gisteren"", zegt woordvoerder Kathleen De Schepper. ""We hebben het reservoir van Meerbeek beter kunnen vullen de voorbije nacht en ook de watertoren van Jezus-Eik is beter gevuld.""\n\nDe Watergroep verwacht wel dat de problemen nog even voortduren. ""De watertoren van Jezus-Eik is nog niet voldoende gevuld geraakt"", zegt De Schepper. ""Daarom ook de vraag om in de volledige regio zuinig te blijven omspringen met drinkwater.""","Opnieuw waterbedeling in Overijse, problemen met watervoorziening duren voort",nl
9377,Ook dat nog 15 jaar geleden: Tom Cruise verklaart zijn liefde voor Katie Holmes wel erg uitbundig…,"Podcast ""De afspraak op vrijdag"" met Tom Van Grieken, Tinneke Beeckman en Bart Brinckman",nl
9378,"Voor ouders met een kindje dat snottert, is er goed nieuws: een snotneus hoeft niet per se te betekenen dat je kroost niet meer naar de crèche of school mag.\n\nIn Nederland was daar de afgelopen weken onduidelijkheid over gerezen. Veel opvanginitiatieven weigerden kinderen met een loopneus omdat het mogelijk om een symptoom van het coronavirus gaat. Vaak moesten kinderen dan een week of langer thuisblijven, terwijl er eigenlijk niet zoveel aan de hand was. De Nederlanders laten nu kinderen testen met een snotneus, zodat ze sneller weer naar de opvang kunnen.\n\nLEES OOK. Kleuter- en lager onderwijs kan volledig openen vanaf 2 juni\n\nIn ons land wordt iedereen die symptomen vertoont al getest. Een snotneus alleen is geen symptoom dat op het coronavirus wijst. Mochten er nog andere klachten zijn – ademnood, hoesten, hoofdpijn… –, dan kan dat wél op corona wijzen en dan volgt er dus een test. “Maar zo’n test zegt op zich niet zo heel veel”, klinkt het bij Kind & Gezin. “Het ene moment kan je negatief testen en enkele dagen later positief. Zieke kindjes horen thuis te blijven, maar als een kind lang milde klachten heeft, hoeft het niet al die tijd te worden geweerd. Een arts kan het verschil tussen een chronische of gewone verkoudheid en het coronavirus goed van elkaar onderscheiden, waardoor niet elk kind per se thuis hoeft te blijven.”",Goed nieuws voor ouders: kind met snotneus hoeft niet per se...,nl
9379,"Tom Waes bezocht al de meest extreme plekken. Hij verkende de verdrinkende Tuvalu-eilanden en hij ploegde door het smeltende Groenland, maar in Japan was hij nog nooit geweest. Met een driedelige Reizen Waes-special zet hij dat recht. “Japan is heel apart en gesloten. Maar zó fascinerend dat ik er zeker terugkeer.” 7 zaken die Tom Waes verbaasden in het land van geisha’s en vechtende blote mannen.",Na zoveel extreme reizen kon dit land Tom Waes wél nog verba...,nl
9380,"Een rechter van het Braziliaanse hooggerechtshof heeft vrijdag een video vrijgegeven van een vergadering tussen president Jair Bolsonaro, waarin te zien is hoe hij vloekend de minister van Justitie onder druk zet. De video kadert in een onderzoek naar de president.",Bolsonaro verder in opspraak door video waarin hij ministers...,nl
9381,De regering van de Amerikaanse president Donald Trump heeft de mogelijkheid besproken om voor het eerst sinds 1992 weer een nucleaire test te houden. Dat schrijft de Amerikaanse krant The Washington Post op basis van verklaringen van een hoge regeringsfunctionaris en twee voormalige ambtenaren die bekend zijn met de beraadslagingen.,“Regering-Trump overwoog voor het eerst sinds 1992 nucleaire...,nl
9382,"China heeft zaterdag voor het eerst geen enkele nieuwe besmetting met het coronavirus gemeld sinds het in januari begon met het bijhouden ervan. Het longvirus stak eind vorig jaar voor het eerst de kop op in de Chinese stad Wuhan, maar sinds de piek in februari is het aantal nieuwe gevallen sterk afgenomen. Het virus lijkt in China nu grotendeels onder controle.",Voor het eerst geen nieuwe coronabesmettingen in China,nl
9383,"Premier Sophie Wilmès wil snel werk maken van een volwaardige federale regering die zo breed mogelijk gesteund wordt. “Hoe groter de meerderheid hoe beter”, zegt ze zaterdag in De Tijd. De Franstalige liberale wil met de tien partijen die haar minderheidskabinet ondersteunen gesprekken voeren over zo’n coalitie en een relanceplan. Op Vlaams Belang en PVDA na zijn dat alle partijen in de Kamer.",Premier Wilmès pleit voor “regering van grote eenheid”,nl
9384,"Hertz gooit de handdoek in de VS. In Europa is dat nog niet het geval.\n\nAutoverhuurbedrijf Hertz, dat zwaar getroffen is door de coronacrisis, heeft in de Verenigde Staten en Canada bescherming tegen schuldeisers aangevraagd. Europa is voorlopig niet getroffen.\n\n'De impact van Covid-19 op de vraag naar reizen was zo plotseling en dramatisch en veroorzaakte een abrupte daling van de inkomsten van het bedrijf en op toekomstige boekingen', aldus Hertz in een persbericht.\n\nDe faillissementsaanvraag is niet van toepassing op de belangrijkste regio's, waaronder Europa, Australië en Nieuw-Zeeland, waar het bedrijf ook actief is.\n\nEerder meldde persbureau Bloomberg op basis van bronnen dat overleg tussen de autoverhuurder en zijn schuldeisers over uitstel van betaling was vastgelopen. Later op vrijdag verliep een deadline.",Hertz vraagt faillissement aan in VS,nl
9385,"De F1-teams hebben gisteren eenn akkoord bereikt over een verdere verlaging van het budgetplafond in de sport alsook bijkomende maatregelen die naar aanleiding van de coronacrisis genomen worden.\n\nOmwille van de coronacrisis bevinden heel wat F1-teams zich in financiële moeilijkheden. Een bijkomende verlaging van het budgetplafond van 175 miljoen dollar naar 145 miljoen dollar moet tot extra besparingen en betere overlevingskansen voor de F1-teams leiden.\n\nHet oorspronkelijk budgetplafond werd ingevoerd om de F1-teams op het vlak van competitiviteit dichter bij elkaar te brengen alsook kosten te besparen. Opvallend is dat het budgetplafond in 2022 en 2023 telkens met vijf miljoen dollar verder naar omlaag zal gaan.\n\nDe maatregel moet er duidelijk voor zorgen dat grote teams zoals Ferrari en Red Bull te vriend worden gehouden. Beide renstallen waren immers een felle tegenstander van het idee van McLaren om een budgetplafond van 100 miljoen dollar te introduceren. Belangrijk is echter wel dat twee belangrijke kosten, de motoren en salarissen van de rijders, buiten het budgetplafond vallen.\n\nEen nieuwe opmerkelijke maatregel is dat topteams minder ontwikkelingstijd in de windtunnel zullen krijgen dan de kleinere teams. Dit zou er toe moeten leiden dat de kleinere teams de kloof met de topteams makkelijker kunnen dichten. Alles zou daardoor in de Formule 1 opnieuw dichter bij elkaar moeten zitten, wat dan weer tot meer spektakel zou moeten leiden.\n\nTot slot zou er ook een akkoord bereikt zijn over het zogenaamd 'open source' maken van onderdelen. In plaats van heel wat onderdelen verder te standaardiseren zullen teams hun concept van bepaalde onderdelen moeten publiek kenbaar maken waardoor andere teams het indien gewenst kunnen namaken.\n\nAlle teams zullen dus niet meer zelf alle onderdelen moeten uitvinden en kunnen naar believen kiezen wie ze gaan 'kopiëren'. Ook dit moet tot een betere competitiviteit en kostenbesparingen leiden.\n\nMeer F1-nieuws op F1journaal.be:",F1-teams bereiken akkoord over budgetplafond van 145 miljoen...,nl
9388,"Regi gaf zijn hit Kom wat dichterbij een tweede leven, maar zelf heeft Gene Thomas (47) intussen ook niet stilgezeten. Sinds vrijdag is zijn verzamelalbum OmSINGeld uit met daarop 47 nummers, waaronder ook de Liefde voor muziek-nummers én zijn bewerkingen van Franse chansons. “Wie weet ga ik ooit nog eens de Franse toer op.”","Gene Thomas brengt verzamelalbum uit: “Nederlands zingen was een sprong in het duister, maar ik ben toch zacht geland”",nl
9389,"Het socialistische duo Paul Magnette en Conner Rousseau heeft de 'hunger games' van de Wetstraat weer voor open verklaard. Een jaar na de verkiezingen dreigen de diep verdeelde Vlaamse liberalen eruit geknikkerd te worden.\n\nMagnette was zijn mateke niet meer, maar in de politiek moet je geen vrienden zijn om elkaar toch te vinden, toonde sp.a-voorzitter Conner Rousseau deze week. De twee socialistische voorzitters hebben het voortouw genomen in een elfendertigste poging om een volwaardige federale regering op de been te brengen. De streefdatum is september, zodat de nieuwe ploeg van start kan gaan bij aanvang van het nieuwe politieke jaar.\n\nEconomische relance\n\nDe inzet van die regering wordt de economische relance, waarvan Magnette zegt dat er geen honderd-en-één manieren zijn. Hij verwijst naar het Europese relanceplan van 500 miljard euro, waarover de Franse president Emmanuel Macron en de Duitse bondskanselier Angela Merkel overeenstemming hebben bereikt.\n\nPaul Magnette wil meer koopkracht injecteren in de economie, door zowel de mensen die tijdens de coronacrisis niet hebben gewerkt als zij die wel hebben gewerkt een premie te geven.\n\nDe regering-Wilmès doet te weinig, vindt de socialistische voorzitter. Hij wil meer koopkracht injecteren in de economie, door zowel de mensen die tijdens de coronacrisis niet hebben gewerkt als zij die wel hebben gewerkt een premie te geven. Laat de geldpersen maar draaien, is het socialistische motto. Magnette legde zijn relanceplan al op de tafel van de superkern, de vergadering met de tien partijen die de regering-Wilmès onderstutten, maar kreeg daar weinig gehoor.\n\nVoor de PS-voorzitter is het een doorn in het oog dat hij de liberale regering-Wilmès ondersteunt, maar zelf niet aan de knoppen kan draaien. Vandaar dat Magnette het einde van Wilmès II heeft ingeluid. De volmachten worden stopgezet en hij neemt het voortouw om een nieuwe regering te installeren.\n\nOptimisme\n\nVreemd genoeg is er zelfs enig optimisme. De coronacrisis heeft alles door elkaar geschud, waardoor het bord van de formatiebesprekingen kan worden afgeveegd. Stond voordien de vraag centraal hoe de begroting weer in orde kon worden gebracht en welk saneringsgbeleid moest worden uitgevoerd, dan is dat nauwelijks nog een issue. Centraal staat nu de vraag hoe de economische relance vorm kan krijgen. Dat biedt nieuwe opportuniteiten om convergenties tussen partijen te zoeken, klinkt het in de Wetstraat.\n\nDat er geen ideologische keuzes zouden voorliggen, zoals Magnette suggereert, is wel gezever. Niet iedereen is plots socialist, hoezeer Magnette en Rousseau dat ook zouden willen. De vraag is bijvoorbeeld of we terugplooien op onszelf, onder het motto dat we kleinschalig, duurzaam en zelfvoorzienend moeten zijn, of dat we de globalisering toch weer omarmen en de exportmotor proberen aan te zwengelen.\n\nMet die discussies in het verschiet maken alle partijen opnieuw hun rekening, met het oog op de nieuwe ronde in de regeringsonderhandelingen. Net als bij de film 'The Hunger Games' kan het gespeculeer over wie de afvallingsrace zal overleven weer beginnen.\n\nFrêle schouders\n\nMR-voorzitter Georges-Louis Bouchez zat tot dusver in een zetel, omdat de PS en de N-VA maar geen akkoord konden sluiten. En Bouchez had geen reden om te bewegen. Met de regering-Wilmès II heeft de Franstalige liberaal - wiens MR slechts 14 Kamerzetels heeft - meer dan hij ooit heeft kunnen dromen.\n\nBouchez weet wel dat het onhoudbaar is en dat het een politiek risico inhoudt om het gewicht van de zwaarste economische crisis sinds de Grote Depressie op de frêle schouders van Sophie Wilmès te laten liggen. Hij wil dat politieke risico met de Parti Socialiste delen, al wil hij dan wel de beste deal uit de brand slepen die er voor zijn MR inzit.\n\nHij lichtte deze week een tipje van de sluier, door te pleiten voor een regering waarin de drie grootste democratische Vlaamse partijen en de twee grootste Franstalige partijen zitten. Bouchez heeft dus blijkbaar zijn Vivaldi-droom opgeborgen en wil de N-VA als centrumrechtse bondgenoot mee aan boord van een regering halen.\n\nHet is nu wachten of Bouchez het achterste van zijn tong heeft laten zien. Wat hij voorstelt, is niets anders dan dat de PS de Zweedse coalitie, die haar meerderheid op 26 mei is kwijtgespeeld, zou depanneren. En laat dat net het scenario zijn dat de PS van in het begin heeft afgewezen. De Franstalige socialisten willen met ofwel Open VLD ofwel de N-VA dansen, maar niet met beide 'rechtse' Vlaamse partijen samen.",De Vlaamse liberalen zien de bui al hangen,nl
9390,"Aan geld geen gebrek bij Michael Jordan, de succesvolste atleet aller tijden. Zijn populariteit werd nogmaals bewezen door de miljoenen kijkers voor zijn ESPN/Netflix-documentaire ‘The Last Dance’. Maar ook bij ‘MJ’ verloopt niet alles zoals gepland.\n\nJordan probeert namelijk al sinds 2014 zijn villa in Chicago te verkopen. Zonder succes. Het pand waar hij tussen 1995 en 2006 woonde, werd destijds geschat op ruim 26 miljoen euro. Geen wonder want er zijn negen slaapkamers, vijftien badkamers, een luxueus zwembad, een golfterrein en - natuurlijk - een indoor basketbalveld.\n\nMaar intussen is de vraagprijs onder de 14 miljoen euro gezakt en kost de villa de zesvoudige NBA-kampioen ruim 100.000 dollar per jaar (91.000 euro) aan de belastingen. De prijsdaling zou komen door de té persoonlijke zaken in de villa, waardoor er veel werk zou zijn voor de toekomstige nieuwe eigenaars om alles naar hun smaak in te richten. Te beginnen met het nummer 23 dat aan de poort hangt om het domein op te rijden...\n\nDe beelden:\n\nMichael Jordan's Chicago-area estate is for sale, and it's one of a kind: https://t.co/qeWzMu7WxY pic.twitter.com/fPICvZ562y — Yahoo (@Yahoo) May 19, 2020\n\nEn de verkoopvideo van enkele jaren geleden:","Binnengluren in de peperdure villa van Michael Jordan, de na...",nl
9391,"Een rechter van het Braziliaanse hooggerechtshof heeft vrijdag een video vrijgegeven van een vergadering tussen president Jair Bolsonaro, waarin te zien is hoe hij vloekend de minister van Justitie onder druk zet. De video kadert in een onderzoek naar de president.\n\nBolsonaro zou geprobeerd hebben een corruptieonderzoek tegen zijn zonen te dwarsbomen. In de video van de twee uur durende vergadering is te zien hoe Bolsonaro aan minister van Justitie Sergio Moro vraagt om een paar politiechefs van de zaak te halen.\n\n‘Ik wil niet wachten tot mijn familie gepakt wordt’ om van veiligheidschefs te veranderen, stelt hij. De minister weigerde echter, en nam enkele dagen later zelf ontslag.\n\nMoro zei bij zijn ontslag al dat Bolsonaro zich had willen mengen in het onderzoek, en de video, die te zien is in de Braziliaanse media, lijkt zijn versie te ondersteunen.\n\nCoronacrisis\n\nMaar ook over andere onderwerpen gaat de president in de video uit de bocht. Zo bevestigt hij bijvoorbeeld de bevolking ‘te bewapenen’ om een ‘dictatuur’ te vermijden.\n\n‘Het is makkelijk om een dictatuur op te leggen. Een eikel van een burgemeester neemt een vuil decreet en sluit de mensen thuis op. Als ze gewapend waren, zouden ze de straat opgaan’, zei hij in een verwijzing naar de gouverneurs van de meeste deelstaten die inperkingsmaatregelen namen om de verspreiding van het coronavirus tegen te gaan. In Brazilië overleden al meer dan 20.000 mensen aan de longziekte.\n\nAmazonewoud\n\nOok sommige ministers doen in de video geen enkele poging hun agenda te verbergen. De minister van Milieu, Ricardo Salles, wil ‘van de gelegenheid gebruikmaken, nu de pers zich op het coronavirus richt, om hervormingen door te voeren en de regels rond de bescherming van het Amazonewoud te versoepelen’.\n\nDe minister van Onderwijs, Abraham Weintraub, haalt in de video dan weer uit naar het hooggerechtshof. ‘Als het van mij afhing, gooide ik al die klootzakken de gevangenis in, te beginnen met die van het hooggerechtshof.’",Bolsonaro verder in opspraak door video waarin hij ministers...,nl
9392,Een 27-jarige vrouw uit Heusden-Zolder is vrijdagavond zwaargewond geraakt bij een ongeval op de Vog...,"""Gwendolyn Rutten heeft de weg geëffend voor de eerste vrouw...",nl
9407,"Cooper wenkte pakjeskoerier Mikail Farrar die aan de slag was. De jongen uit de Amerikaanse staat Georgia dook op straat uit het niets op en had een speciaal verzoek. Of de ""pakjesman"" een gebruikt skateboard met zijn naam wilde brengen naar niemand minder dan Tony Hawk? Cooper ging er wellicht vanuit dat Farrar dat makkelijk kon fiksen, want pakjes leveren is per slot van rekening zijn job.\n\n\n\nMaar Farrar heeft uiteraard niet zomaar van iedereen een adres. Toch gaf de pakjesbezorger niet meteen op: hij gooide 's middags het verzoek van de kleine Cooper op de video-app TikTok, in de ultieme hoop skateboardlegende Hawk op een of andere manier te bereiken. En dat lukte.",Cooper (6) vraagt pakjesbezorger om skateboard tot bij skateboardlegende Tony Hawk te brengen: mét succes,nl
9408,"Dominic Cummings, de invloedrijke maar omstreden topadviseur van de Britse premier Boris Johnson, zou de regels rond de lockdown voor het coronavirus overtreden hebben. Dat melden de Guardian en Daily Mirror vrijdagavond.\n\nCummings zou eind maart van Londen naar zijn ouders in het zowat 430 kilometer verre noordoostelijk gelegen Durham gereden zijn, op een moment dat hij zelf symptomen vertoonde van COVID-19.\n\nEen week eerder had de Britse regering nochtans de bewegingsvrijheid van de burgers beperkt om de verspreiding van het coronavirus in te dammen. Reizen was, met uitzondering van dringende redenen, niet geoorloofd. En wie symptomen vertoonde moest zeven dagen in quarantaine.\n\nCummings zou in Durham door een inwoner gezien zijn en er zou melding gemaakt zijn bij de politie. Die laatste heeft dat volgens de Guardian bevestigd.\n\nEen woordvoerder van de Britse regering wilde niet ingaan op de kwestie. Vanuit de oppositie is ondertussen aangedrongen op “zeer snelle verduidelijking”.",Omstreden adviseur van Boris Johnson overtrad coronamaatrege...,nl
9409,"Bij een brand in een ziekenhuis in de Russische stad Selenodolsk, 650 kilometer ten oosten van Moskou, zijn zaterdag zeker drie mensen om het leven gekomen. Drie anderen raakten gewond. Dat hebben de autoriteiten aan het persagenschap Tass gemeld.\n\nDe brand brak uit op een kamer waar vier mannen lagen. Oorzaak zou een kortsluiting geweest zijn. De overige patiënten en medewerkers, een kleine 100 in totaal, konden geëvacueerd worden.\n\nVorige week nog vielen bij een brand in een ziekenhuis voor coronapatiënten in Sint-Petersburg minstens vijf doden. Daar zou de oorzaak overbelasting van het elektriciteitsnetwerk geweest zijn.",Drie doden bij brand in Russisch ziekenhuis,nl
9410,"Hij vierde de titel van Club Brugge door zichzelf op de kampioensfoto te fotoshoppen in de plek van trainer Philippe Clement. Mbaye Diagne blijft een woelwater. Reden genoeg voor de Britse krant The Guardian om hem eens op te bellen voor een interview. En Clement, die zal het geweten hebben.\n\nDiagne werd afgelopen seizoen gehuurd van het Turkse Galatasaray, maar maakte zich ondanks vier competitiedoelpunten in enkele invalbeurten onmogelijk bij Club Brugge toen hij een penalty opeiste in de belangrijke Champions League-match tegen PSG en die vervolgens miste. Sindsdien speelde hij geen minuut meer voor blauw-zwart.\n\nNu is de Senegalees weer “hongerig” om te voetballen, maar niet zonder nog eens na te trappen naar Clement. “Ze vertelden me dat ze mij wilden sparen voor de Champions League”, aldus Diagne vanuit Dakar. “De trainer zei me (voor zijn invalbeurt tegen PSG, red.): Dit is waarom we je gehaald hebben dus ga en doe het. Maar… Ik had die penalty niet mogen trappen. Ik wilde gewoon het team helpen. Toen ik de penalty afdwong, vond ik dat ik moest trappen om het doelpunt te maken dat van mij gevraagd werd. Het was gewoon de adrenaline en de wil om te helpen.”\n\nNadien ging het snel bergaf voor de spits. “Ik heb me geëxcuseerd bij de spelers en de trainer, maar ik werd verbannen. Ik trainde harder dan ooit tevoren, maar geraakte niet meer in de selectie. Hij (Clement, red.) koos voor spelers die ik respecteer, maar die eerlijk gezegd niet van hetzelfde niveau waren. Na een tijdje ging ik naar de trainer om te vragen wat er aan de hand was en hij zei me gewoon: Ik maak de beslissingen, ik ben de baas. Vanaf dan negeerde hij mij gewoon. De laatste drie maanden in Brugge zei hij geen enkel woord meer tegen mij. Zelfs geen hallo. Ik denk dat hij mij eigenlijk niet wilde in zijn ploeg. Het waren andere mensen van de club die mij hadden overhaald om te komen. Ik denk dat hij van die penaltymisser gebruikmaakte om een punt te maken.”\n\nNaar Engeland?\n\nEn wat nu voor de Senegalees? “Ik zou graag terug voor Galatasaray spelen, maar ik weet niet of ze mij willen houden”, klinkt het. “Ze willen af van enkele dure spelers, maar ik weet niet precies wie. Als ze me verkopen, dan vind ik wel een ploeg die past bij mijn stijl. Trézéguet (ex-Anderlecht en nu Aston Villa, red.) zegt dat Engeland me zeker zou liggen. Ik ben groot en sterk, kan de bal goed bijhouden, ik ben een goeie kopper en kan afwerken. Ik wil weer voetballen dus, we zien wel.”",Mbaye Diagne trapt nog eens na naar Club Brugge-trainer Phil...,nl
9411,"De besmettingsgraad van het coronavirus is de voorbije dagen opvallend gestegen. Toch maakt viroloog Steven Van Gucht zich (nog) geen zorgen. “De andere cijfers tonen een dalende tendens, terwijl verschillende maatregelen toch fors zijn versoepeld.”",We besmetten plots weer meer mensen met corona: moeten we on...,nl
9412,"De Verenigde Staten willen binnen zes maanden het militair verdrag Open Skies verlaten. Spanningen met Rusland liggen aan de basis, maar opnieuw is de Europese Unie de dupe. Het toeval wil dat België in het vroege najaar rechtstreeks bij de kwestie betrokken is.\n\nDonderdagavond kondigde de regering van de Amerikaanse president Donald Trump aan dat de Verenigde Staten het Open Skies­-verdrag zullen verlaten. Met dat militaire verdrag geven de deelnemende landen sinds de ondertekening in 1992 de toestemming om inlichtingen te winnen boven elkaars grondgebied met speciaal daarvoor uitgeruste vliegtuigen.\n\n...\n\nDonderdagavond kondigde de regering van de Amerikaanse president Donald Trump aan dat de Verenigde Staten het Open Skies­-verdrag zullen verlaten. Met dat militaire verdrag geven de deelnemende landen sinds de ondertekening in 1992 de toestemming om inlichtingen te winnen boven elkaars grondgebied met speciaal daarvoor uitgeruste vliegtuigen. Open Skies is een soort verificatiemechanisme voor andere wapenverdragen die na de implosie van de Sovjet-Unie en de val van het IJzeren Gordijn werden ondertekend. Ook kunnen de deelnemende landen door Open Skies elkaars concrete militaire activiteiten monitoren om eventuele bezorgdheden via dialoog aan te kaarten. Vandaag zijn er - op de Verenigde Staten na - 34 deelnemende landen, waaronder België.Het verdrag werd in het leven geroepen om het wederzijdse wantrouwen van de Koude Oorlog tussen het Westen en het Oosten om te buigen naar een geïnstitutionaliseerd vertrouwen en transparantie. Niet alleen door de observatievluchten zelf, maar ook doordat de gespecialiseerde teams van de deelnemende landen vaak rechtstreeks in contact stonden om controles uit te voeren op elkaar vluchten en vliegtuigen. Hoewel zo'n concrete band wel eens over het hoofd wordt gezien, draagt die voor een belangrijk deel bij aan de de-escalatie die het samenwerkingsverband beoogt. Maar de Verenigde Staten vinden Open Skies niet langer voldoende voordelig. 'Het verdrag dient onze belangen niet langer', zo staat te lezen in de persverklaring die minister van Buitenlandse Zaken Mike Pompeo donderdagavond de wereld liet insturen. Grootste probleem is volgens Amerikaans president Donald Trump de houding van Rusland, dat de toegankelijkheid boven bepaalde gebieden wel degelijk heeft beperkt voor buitenlandse observatievluchten. Achter de schermen valt te horen dat het Kremlin Open Skies de laatste tijd voor politieke doeleinden tracht in te zetten. Zo eiste Rusland bijvoorbeeld dat de observatievliegtuigen zouden opstijgen vanop het geannexeerde Oekraïense schiereiland Krim, waarmee het de internationale gemeenschap er impliciet toe zou dwingen om de regio als Russisch grondgebied te erkennen. Ook boven de Georgische gebieden Abchazië en Zuid-Ossetië, die door Rusland in 2008 werden geannexeerd, legde Rusland beperkingen op aan de deelnemende landen. Dat betekende eveneens dat Rusland verwachtte dat het Westen de status quo ter plaatse zou erkennen. Ten slotte nam het Kremlin ook maatregelen om zowel het aantal observatievluchten als de afstand van de vluchten boven de Russische enclave Kaliningrad te beperken. Met andere woorden: de levensvatbaarheid van het akkoord hing al langer aan een zijden draadje. In Washington heeft België, weliswaar in Benelux-verband, er meermaals op aangedrongen om het Open Skies-verdrag niet op te geven. De vraag is vooral of het Amerikaanse vertrek de wereld veiliger maakt. Door een gebrek aan controle dreigt het wantrouwen tussen de Verenigde Staten en Rusland verder te zullen toenemen.Vanuit de America First-benadering toonden Donald Trump en diens entourage zich geen fervent voorstander van het op internationale afspraken gebaseerde multilateralisme. Na onder meer het bilaterale INF-verdrag met Rusland, het klimaatakkoord van Parijs en het nucleair akkoord met Iran is Open Skies het zoveelste samenwerkingsverband waar de Verenigde Staten de afgelopen drie jaar zijn uitgestapt. Meer nog dan bij de beslissing van de Verenigde Staten om het INF-verdrag te verlaten, klinkt er bij de Europese lidstaten teleurstelling over het de facto einde van Open Skies. In een gezamenlijke verklaring lieten tien lidstaten van de Europese Unie en de NAVO vrijdagnamiddag wel optekenen door te zullen gaan met het verdrag. 'Dat is enkel van symbolisch belang', zegt Sven Biscop, professor internationale politiek (UGent, Egmont Instituut). 'Als een van de belangrijkste deelnemers opstapt, verdwijnt de bestaansreden van het akkoord. Ook bij de Irandeal zien we dat de drie betrokken Europese lidstaten en de Europese Unie in haar geheel onvoldoende gewicht in de schaal kunnen leggen.'In ieder geval zijn de Europese lidstaten de grootste dupe: de Verenigde Staten en Rusland beschikken naast de observatievluchten over voldoende gesofisticeerde satellietsystemen en andere capaciteit om Open Skies te vervangen. Capaciteit waar de Europese Unie niet over beschikt. Wel gaat de beslissing van de Amerikaanse regering pas van kracht binnen zes maanden. De Amerikaanse president heeft er naar eigen zeggen alle vertrouwen in dat zijn manoeuvre Rusland ertoe zal aanzetten om zijn houding te veranderen. In dat geval - zo laten de Amerikanen optekenen - zijn de Verenigde Staten bereid om de beslissing van donderdagavond om te keren. Trump gebruikte echter hetzelfde argument wanneer hij aankondigde uit het INF-verdrag te stappen. Ook toen was zijn manoeuvre er naar eigen zeggen op gericht om Rusland te doen inzien dat het beter zijn kar kon keren. Quod non.Het toeval wil dat België in het vroege najaar voorzitter is van de vijfjaarlijkse - en waarschijnlijk laatste - review conference van het Open Skies-verdrag. Enkele maanden vooraleer de Verenigde Staten uit de overeenkomst willen stappen, zal België misschien nog enig massagewerk kunnen verrichten. Biscop heeft daar weinig vertrouwen in:'Voor Trump is dit niet alleen een strategische, maar ook een ideologische kwestie in het kader van zijn isolationistische America First-politiek. Over het eerste kan je normaal nog een flink eind discussiëren, maar over het tweede ligt dat een pak moeilijker. Zeker in een jaar van presidentsverkiezingen in de VS is het eerder naïef om te denken dat de Europese Unie Donald Trump op andere gedachten zal kunnen brengen.' De Amerikaanse terugtrekking uit Open Skies gebeurt tegen een achtergrond van de moeizame onderhandelingen over de vernieuwing van het START-verdrag dat begin februari volgend jaar afloopt. Volgens dat verdrag moeten de Verenigde Staten en Rusland hun nucleaire arsenaal tot een maximum van ruim 1.500 kernkoppen beperken. Enkele uren na de aankondiging over Open Skies kondigde speciaal gezant voor wapenbeheersing Marshall Billingslea aan dat de Verenigde Staten bereid zijn om zoveel in de nieuwe nucleaire wapenwedloop te investeren dat zowel Rusland als China in de 'vergetelheid' zouden belanden. Er wordt gevreesd voor een nieuwe wapenwedloop tussen de grootmachten die de wereld er niet bepaald veiliger op zou maken.",Europese Unie opnieuw de dupe na spanningen tussen Trump en Poetin,nl
9413,"Het ging deze week vooral over de golf van faillissementen en hoge werkloosheid die op ons afkomt en wat we daaraan zullen doen. En alle Vlaamse traditionele partijen hebben nu een nieuwe voorzitter. Knack-redacteur Ewald Pironet blikt terug.\n\n1. Glansrijk\n\n'Lachaert volgt Rutten op'\n\n...\n\nEgbert Lachaert werd verrassend al in de eerste ronde verkozen tot de nieuwe voorzitter van Open VLD. En dat met 61 procent van de stemmen, terwijl zijn voornaamste tegenstrever, Bart Tommelein, geen 30 procent behaalde. Dat is een opmerkelijke snelle en grote zege. Dat Tommelein niet een op de drie leden van Open VLD achter zich wist te krijgen is een grote nederlaag en duidelijke boodschap voor het establishment van de Vlaamse liberalen en het gevolgde beleid. De burgemeester uit Oostende wist zich geruggensteund door onder meer Gwendolyn Rutten, Maggie De Block, Bart Somers, Patrick Dewael en Mathias De Clercq. Zij delen allemaal in de smadelijke nederlaag. Het wordt uitkijken welke toekomst er nog voor hen is weggelegd. Rest voor Rutten alleen nog het burgemeesterschap van Aarschot, of krijgt ze toch nog een mooie troostprijs? Zal De Block nog minister worden als Open VLD deel uitmaakt van de regering? Betekent dit het politieke einde van Dewael? En voor Tommelein zelf wordt het de pijn verbijten en puin ruimen in Oostende, de kuststad die uiterst zwaar getroffen wordt door de coronacrisis. Alexander De Croo en Vincent Van Quickenborne steunden Lachaert. Zij zullen er hun voordeel mee doen. De Croo wordt nu meer dan ooit kandidaat-premier van de Vlaams liberalen, als ze in een regering stappen. Met Lachaert wordt een Vivaldi-coalitie (liberalen, socialisten, christendemocraten en groen) in ieder geval nóg minder waarschijnlijk. En politoloog Carl Devos had zo'n coalitie vorige week al doodverklaard in Knack, gezien de strijd tussen MR en Ecolo, bijvoorbeeld rond de mislukte benoeming van Zakia Khattabi tot rechter bij het Grondwettelijk Hof. Lachaert, die eraan denkt om de Open VLD een nieuwe naam te geven, staat dichter bij de N-VA dan Tommelein. De kans dat de partij van Bart De Wever in een federale regering terechtkomt is met Lachaert dan ook toegenomen. Maar electoraal is de verkiezing van Lachaert geen reden tot blijdschap voor de N-VA, want de Vlaamse liberalen zouden wel eens wat kiezers van hen kunnen afsnoepen. De voorbije jaren heeft de N-VA zich al te zeer gefocust op het Vlaams Belang, en de liberale flank te weinig afgedekt. Dat dreigt hen bij een volgende verkiezing duur te staan te komen.Met Lachaert als voorzitter van Open VLD hebben de drie Vlaamse traditionele partijen een nieuwe leider, zij het zonder ervaring. Kunnen zij ons door de coronacrisis loodsen? 'De gids is onervaren', luidde de titel van het analysestuk in Knack deze week. En de uitdaging zijn met de coronacrisis in bijna honderd jaar nog nooit zo groot geweest.De coronacrisis zal permanente economische schade veroorzaken, zo zegt de Nationale Bank. De bezorgdheid neemt toe dat veel ondernemingen en zelfstandigen failliet zullen gaan, met grote gevolgen voor de werkgelegenheid. Het gaat vooral om bedrijven uit de sectoren van de horeca, kunst, amusement en recreatie. Het risico op een faillissement stijgt in deze sectoren met de dag.Dat is een ander geluid dan we een paar weken geleden te horen kregen van de Nationale Bank en het Planbureau. Toen dacht men er nog dat de economische coronacrisis een V-curve zou doormaken: een sterke terugval van de economie met 8 procent dit jaar, en een herstel volgend jaar van 8,6 procent. Zelfs dan zouden we 2 procentpunt groei mislopen, in vergelijking met als er geen coronacrisis was geweest, maar het zou al bij al nog niet zo slecht zijn, zoals hier en in Knack al eerder werd beschreven.Nu is er van een snelle V-vormige herstel steeds minder sprake. De eerste dip lijkt erger dan gedacht, het herstel minder sterk dan gehoopt en de vrees voor een tweede coronagolf na de zomer neemt toe. Misschien wordt het dus wel een W-curve, waarbij de vraag is hoe krachtig dat laatste beentje van de W zal opveren. Een tweede golf zou voor heel wat bedrijven die nu nog net kunnen overleven de definitieve doodsteek kunnen betekenen. Met alle extra pijnlijke gevolgen voor de werkgelegenheid, de overheidsfinanciën en het vertrouwen in het algemeen.België heeft de voorbije jaren te weinig gedaan om zijn overheidsfinanciën op orde te brengen. De regering-Michel stak daarbij de legendarische paarse gat-in-de-hand-regering onder leiding van Guy Verhofstadt (Open VLD) naar de kroon, zoals al eerder geschreven. Zo steeg het tekort van 0,8 procent van het bbp in 2018 naar 1,9 procent vorig jaar. Dat dus nog in het pre-coronatijdperk.België moest aan Europa uitleggen waarom dat tekort zo uit de hand liep en riskeerde op het strafbankje te belanden. Gelukkig voor de Belgische regeringen worden we nu overvallen door de coronacrisis. Het Europese oordeel viel te midden van het coronageweld wat tussen de plooien, maar is zeer streng voor ons land. Europa treft wel geen sancties voor het wanbeleid onder premier Charles Michel (MR), omdat alle aandacht nu moeten gaan naar het opvangen van de coronacrisis. Zo ontsnapt België en de regering-Michel aan een veroordeling. Het zou nochtans opmerkelijk zijn geweest: de Europese Commissie die de Europese president terechtwijst voor het beleid dat hij als premier voerde. Het zou dik verdiend geweest zijn. Een pad uittekenen van hoe de overheidsfinanciën op orde zullen worden gebracht, is nu niet mogelijk, vindt de Europese Commissie. Ze formuleert wel een aantal aanbevelingen, die voor alle lidstaten gelden: om de coronacrisis te bestrijden, moeten de lidstaten geld vrijmaken voor het ondersteunen van de economie en het herstel. En zodra de omstandigheden verbeteren, moeten de lidstaten dan opnieuw focussen op het herstel van de overheidsfinanciën op middellange termijn en maatregelen nemen om de schuld houdbaar te maken. Daar zal nu wel geen enkele Belgische politicus van wakker liggen, dat deden ze vóór de coronacrisis ook al niet echt. PS-voorzitter Magnette wil een herstelplan ter waarde van 30 tot 50 miljard lanceren. Hij wil de zwaarste getroffen sectoren daarmee helpen en noemt daarbij zelf de horeca, eventbusiness, cultuur en bouw. Hij wil dat de overheid participaties neemt in bedrijven om de productiviteit te verhogen, bijvoorbeeld via een versnelde digitalisering.Daarnaast wil hij 'iedereen die in de frontlinie van de coronacrisis heeft gewerkt' een premie geven van 1000 euro bruto. En alle mensen die onder de armoedegrens leven zouden maandelijks 200 euro krijgen. Over het minimumpensioen van 1500 euro waarmee hij naar de verkiezingen trok, spreekt hij niet, maar dat kan natuurlijk nog komen.Magnette heeft het vooral over geld, héél véél geld uitgeven, voor sectoren en mensen die het zeer moeilijk hebben. Daar valt veel voor te zeggen. Dat hij er meteen voor pleit om als overheid aandeelhouder te worden bij bedrijven, is niet zo vreemd voor een Waalse socialist, maar of dat de juiste methode is? Magnette tapt uit het bekende vaatje waarbij de politiek een grotere rol wil spelen in het bedrijfsleven, ook al is dat in het verleden niet zo succesvol gebleken.Er ontbreekt ook een essentieel luik in het relanceplan van Magnette. De PS-voorzitter heeft het helemaal niet over maatregelen om onze economie sterker te maken. Hoe zorgen we er bijvoorbeeld voor dat onze bedrijven (nog) beter kunnen concurreren als ze willen uitvoeren? Dat is een blinde vlek bij Magnette. Misschien omdat vooral Vlaamse bedrijven voor die export zorgen? Misschien omdat een performante economie en bedrijfsleven geen doelstelling is voor de PS?In elk geval wilde Magnette niet meer wachten op een nieuwe regering om zo'n relanceplan te lanceren. Daarom trok hij samen met zijn Vlaamse evenknie, Conner Rousseau, eropuit om een regering te vormen. Voor het eerst gebeurt dat zonder dat het paleis daarbij betrokken is, want de regering-Wilmès heeft nog steeds het vertrouwen en dus is er voor de koning geen rol meer weggelegd. Maar of Magnette erin zal slagen om voor eind september een regering op de been te brengen?Op dezelfde dag dat Magnette en Rousseau MR-voorzitter Georges-Louis Bouchez hierover zouden spreken, liet deze in een interview met Le Soir en De Morgen weten dat hij niets ziet in de poging van de twee socialistische partijvoorzitters en sprak daarbij van 'bijna een kleine staatsgreep'. Het is bekend dat er een grote kloof gaapt tussen de PS en de N-VA, maar de kloof tussen de PS en de MR is minstens even groot. Dat belooft niet veel goeds.Afgelopen week gaf ACV-voorzitter Marc Leemans ter gelegenheid van Rerum Novarum zijn visie over hoe de coronacrisis en haar drieste gevolgen moeten worden aangepakt: 'We moeten alle recepten bekijken, ook het vroegere brugpensioen.' Jan Denys, arbeidsmarktexpert bij Randstad, had het al een hele tijd geleden in Knack voorspeld: de stijging van de werkloosheid zou sommigen doen teruggrijpen naar oude recepten waarvan onder tussen bewezen is dat ze veel geld kosten en weinig opbrengen. ACV-voorzitter Leemans deed het. Lang was het onduidelijk wat de Europese Unie zou doen om de coronacrisis aan te pakken. Een aantal noordelijke landen, met Nederland en Duitsland op kop, zagen het niet zitten om de zwaar getroffen Zuid-Europese landen, zoals Italië en Spanje, zomaar te helpen. Dat waren vóór de coronacrisis al financieel zwakke landen met een hoge staatsschuld. Hen wordt verweten dat ze in het verleden te weinig hebben gedaan om hun overheidsfinanciën op orde te brengen. De rijkere noordelijke landen waren daarom niet geneigd om ze zomaar veel te helpen.De Duitse bondskanselier Angela Merkel heeft nu samen met de Franse president Emmanuel Macron laten weten dat ze toch 500 miljard euro wil uittrekken voor het herstel van de schade die de coronacrisis in de EU heeft aangericht. Ze wil het geld halen op de kapitaalmarkt door in naam van de EU leningen aan te gaan. Dat is een grote bocht van Merkel, maar ze heeft er dan ook alles voor over dat de EU deze zwaarste crisis sinds de wereldoorlogen overleeft.Het geld moet terechtkomen bij de 'zwaarst getroffen sectoren en regio's' en het gaat om giften, niet om leningen. 'Vanwege het ongewone karakter van deze crisis kiezen we voor een ongewone aanpak', verklaarde Merkel, die benadrukte dat deze steun een 'eenmalig initiatief' is. Benieuwd of dat landen als Nederland maar ook sommige Oost-Europese landen over de streep kan trekken. Want de transferstroom van Europees geld liep tot nu toe vooral naar het oosten en lijkt nu verlegd te worden naar het zuiden. Alle 27 lidstaten moeten wel nog akkoord gaan, anders komt er niets van. Tenzij het einde van de Europese Unie.",Kroniek van de week over oude recepten om nieuwe coronacrisis aan te pakken,nl
9414,"In tijden van corona willen veel Amerikaanse staten het makkelijker maken om per brief te stemmen. President Trump claimt - ongefundeerd - dat dat fraude in de hand werkt. Hoe zullen de verkiezingen van november worden gehouden, en kan iedereen dan wel gaan stemmen?\n\nWisconsin werd vorige maand de eerste Amerikaanse staat die zich geforceerd zag om tijdens de coronacrisis verkiezingen te organiseren. Geforceerd, want gouverneur Tony Evers wilde de stembusgang eigenlijk uitstellen, maar het Hooggerechtshof van de Staat besloot dat dat onwettig was.\n\n...\n\nWisconsin werd vorige maand de eerste Amerikaanse staat die zich geforceerd zag om tijdens de coronacrisis verkiezingen te organiseren. Geforceerd, want gouverneur Tony Evers wilde de stembusgang eigenlijk uitstellen, maar het Hooggerechtshof van de Staat besloot dat dat onwettig was.De verkiezingen van 7 april draaiden uit op een fiasco. Veel stemlokalen bleven dicht, omdat medewerkers het niet aandurfden om tijdens een pandemie aan de slag te gaan. Voor sommige stembureaus die wél open waren, stonden urenlange rijen. Tientallen mensen testten na de verkiezingen positief op het coronavirus, al zal nooit zeker zijn of zij besmet werden tijdens de stembusgang.Voor de verkiezingen deed een groot aantal inwoners van Wisconsin een aanvraag om per post te stemmen, maar de staat kon dat administratief niet aan. Duizenden stembiljetten werden niet verstuurd, kwamen op het verkeerde adres terecht, of arriveerden te laat. Hoeveel mensen daardoor niet konden stemmen, wordt nog onderzocht.Om zulke Wisconsin-achtige taferelen te voorkomen, beginnen veel deelstaten nu al met voorbereidingen voor de algemene verkiezingen van november. Omdat onzeker is of het normale leven dan weer zonder social distancing verder kan gaan, zal het aantal briefkiezers vermoedelijk een stuk groter zijn dan normaal. In een klein aantal staten worden de verkiezingen al helemaal of voor een groot deel per post gehouden, maar in de meeste staten stemt slechts een klein percentage van alle kiezers met een poststembiljet. Nevada wil de voorverkiezingen van volgende maand enkel via de post houden en stuurt alle geregistreerde kiezers een stembiljet toe. In Michigan besloot de regering aan alle 7,7 miljoen kiezers een formulier te sturen waarmee zij een poststembiljet kunnen aanvragen voor de algemene verkiezingen van november. Voor president Trump was dat een stap te ver. In een woedende tweet schreef hij dat dit 'illegaal' was en dreigde hij om federale overheidssteun aan de staat in te houden in aanloop naar de verkiezingen. Ook Nevada werd getrakteerd op een vergelijkbare tweet, met ongefundeerde verdachtmakingen over de 'fraude' die stemmen per brief in de hand zou werken.In een (eveneens getwitterde) reactie schreef Jocelyn Benson, Staatssecretaris van Michigan, dat 'elke geregistreerde kiezer in Michigan het recht heeft om per brief te stemmen. Ik heb de autoriteit en verantwoordelijkheid om ervoor te zorgen dat zij weten hoe zij dit recht kunnen uitoefenen.' Ze wijst erop dat Republikeinse collega's in verschillende staten hetzelfde hebben gedaan.Kayleigh McEnany, de woordvoerster van het Witte Huis, verwees woensdag naar een artikel van ProPublica over de risico's van stemfraude via de post. Maar het aantal daadwerkelijke gevallen van fraude met poststembiljetten lijkt zeer beperkt te zijn, en verschillende staten houden hun verkiezingen al jarenlang met succes via de post. Verkiezingsexperts Amber McReynolds en Charles Stewart III schreven vorige maand in The Hill dat er in de afgelopen twintig jaar 143 gevallen bekend zijn van fraude met briefstembiljetten. Dat had invloed op ongeveer 0,00006 procent van alle uitgebrachte stemmen. Het idee dat er sprake is van 'massale manipulatie', zoals Trump het woensdag verwoordde, is dus niet op feiten gebaseerd.Een groter probleem is de infrastructuur die door de staten moet worden opgebouwd om ineens miljoenen briefkiezers te bedienen. Als mensen handmatig een poststembiljet moeten aanvragen, moet er wel voldoende personeel zijn om al die aanvragen te verwerken. Voor staten die normaal met elektronische stemmachines werken, is het niet eenvoudig om op korte termijn miljoenen papieren stembiljetten en enveloppen te bestellen en versturen. Die moeten ook nog worden voorzien van duidelijke instructies in verschillende talen, zodat iedereen begrijpt hoe het proces precies werkt. Kiezers moeten kunnen verifiëren dat hun biljet is aangekomen op de bestemming, en dan moeten de biljetten nog geteld worden.Sommige staten 'kunnen het wel voor elkaar krijgen met voldoende voorbereidingstijd en de juiste middelen', zei Tammy Patrick van de ngo Democracy Fund onlangs tegen The Appeal. 'Maar in sommige rechtsgebieden moet elke enveloppe letterlijk met de hand worden geopend. Als je er dan honderdduizenden hebt, kan dat wel even duren.'Volgens Patrick kan de federale overheid helpen door de staten financiële steun te bieden om hun verkiezingen voornamelijk via de post te houden. Maar de tweets van Trump hebben duidelijk gemaakt dat de staten er alleen voor zullen staan.Stemmen is in Amerika geen vanzelfsprekendheid. Dat is al zo sinds het tekenen van de Onafhankelijkheidsverklaring in 1776. De geschiedenis van de Verenigde Staten is er één van worstelingen over het stemrecht, dat in eerste instantie voorbehouden was aan de rijkste witte mannen van het land. Pas in de jaren '60 van de vorige eeuw werd écht geregeld dat iedereen kon stemmen, met de Voting Rights Act. Die wet verbood rassendiscriminatie in verkiezingstijd en zorgde ervoor dat de federale overheid kon ingrijpen als staten zich niet aan de regels hielden. Tot die tijd was het in delen van het land nog doodgewoon dat met name arme en zwarte kiezers de toegang tot het stemlokaal bemoeilijkt werd, bijvoorbeeld met geletterdheidstesten en stembelastingen.Toch is stemmen ook nu nog relatief lastig voor veel Amerikanen. Ten eerste moeten burgers zich inschrijven om mee te doen aan de verkiezingen; wie niets doet, krijgt niet een automatische oproepingsbrief zoals dat in België zou gebeuren. Een kwart van de Amerikanen staat niet geregistreerd als kiezer; zij kunnen in veel staten niet last-minute besluiten om naar het stemlokaal te gaan, omdat men zich vaak al weken of maanden voor de verkiezingen geregistreerd moet hebben. Campagne voeren in Amerika draait daarom minstens zo veel om het registreren van aanhangers als om het overtuigen van kiezers.Bovendien proberen sommige staten om inactieve kiezersregistraties weer uit te wissen, bijvoorbeeld als kiezers in meerdere verkiezingen geen gebruik hebben gemaakt van hun stemrecht. Volgens de Republikeinse politici die hier doorgaans voor pleiten proberen zij fraude te voorkomen, maar volgens Democraten is dit een belemmering die ervoor moet zorgen dat de opkomst lager ligt. Dat is meestal in het voordeel van de Republikeinen, die vooral vertrouwen op oudere, loyalere kiezers, terwijl de Democraten het moeten hebben van een hoge opkomst onder etnische minderheden en andere groepen die niet even regelmatig naar de stembus gaan.En dan zijn er nog de Amerikanen die niet mógen stemmen, omdat ze hun stemrecht zijn kwijtgeraakt. In verschillende staten mogen veroordeelde criminelen levenslang niet meer stemmen. In 2016 waren er naar schatting 6 miljoen Amerikanen die vanwege hun strafblad geen stemrecht meer hadden. Via een referendum besloot Florida, goed voor ongeveer een kwart van dat aantal, in 2018 om het stemrecht voor ex-criminelen te herstellen. Op dit moment loopt echter nog een rechtszaak, die zal bepalen of het stemrecht ook zal gelden voor honderdduizenden ex-gedetineerden die nog niet al hun boetes en rechtbankkosten hebben afbetaald.De strijd over het organiseren van verkiezingen die grotendeels of helemaal per post zullen verlopen, is dus onderdeel van een lange reeks botsingen over het stemrecht in Amerika. Het plotselinge protest van Trump tegen postverkiezingen is des te opvallender, omdat de president in maart zelf per brief stemde in de voorverkiezingen van Florida. Bovendien zei Ronna McDaniel, leider van het Republikeins Nationaal Comité, maandag nog dat zij geen probleem heeft met het massaal versturen van aanvraagformulieren voor poststembiljetten.Een woordvoerder van het Witte Huis verklaarde later dat Trump vindt dat mensen per post mogen stemmen als zij een goede reden hebbben dat ze niet naar de stembus kunnen komen. In 34 van de 50 Amerikaanse staten kan iedere kiezer al een poststembiljet aanvragen, terwijl in de overige zestien staten een excuus als ziekte of een reis naar het buitenland nodig is. De vraag is of angst voor het coronavirus ook een geldig excuus zal zijn in deze zestien staten. Alleen New Hampshire heeft al besloten dat dit inderdaad het geval zal zijn, en in Texas besloot een rechter deze week dat iedereen via de post moet kunnen stemmen tijdens de pandemie.In bloemrijk proza schreef deze rechter dat 'Amerikanen nu streven naar een Leven zonder angst voor de pandemie, Vrijheid om hun leiders in een ziektevrije omgeving te kiezen, en de mogelijkheid om Geluk na te streven zonder onredelijke beperkingen', daarmee verwijzend naar de kernwoorden van de Amerikaanse Onafhankelijkheidsverklaring. 'Er zijn enkelen onder ons die, als het kon, die ambitieuze ideeën ongedaan zouden maken om terug te keren tot de niet zo idyllische en niet zo zinderende dagen van weleer van het Goddelijke Recht der Koningen.' De Texaanse procureur-generaal vecht de uitspraak nog aan in een hogere rechtbank.Texas zal vermoedelijk niet de enige staat zijn waar fundamentele vragen over de toegang tot de stembussen in de rechtbank zullen worden beantwoord. De meeste Amerikanen lijken het overigens geen probleem te vinden als iedereen in november per post zou stemmen: in een peiling van NBC News steunde meer dan tweederde van alle ondervraagden dat plan, terwijl 29 procent tegen was.Ook voor verkiezingskandidaten zal het lastig zijn om zich ronduit tegen postverkiezingen op te stellen. Dat blijkt wel uit een sms-bericht dat Republikein Randy Dickey, die in South Carolina in de staatssenaat hoopt te komen, aan zijn aanhangers stuurde. Dickey, die zich profileert als 'pro-Trump en pro-vuurwapens', 'steunt stemmen per post niet', klonk het in de sms. 'Maar als je niet naar de stembus kan komen, moet je stem nog wel gehoord worden. Vraag een poststembiljet aan op SCAbsentee.com.'",Verkiezingen in coronatijden: Kan iedere Amerikaan straks zijn stem gaan uitbrengen?,nl
9415,"Voor het boek De afstand schreven 24 auteurs brieven naar elkaar tijdens de lockdown, over hun tijd in afzondering. Dit is een voorpublicatie van de briefwisseling tussen Lara Taveirne en Stijn Tormans.\n\nAntwerpen, donderdag 2 april 2020\n\nLara,\n\n...\n\nLara, Gisteren zag ik beelden van het lege Parijs. Er stond niemand op de Eiffeltoren. Montmartre had ook geen liefde en er draaide geen enkele auto rond de Arc de Triomphe. Toen dacht ik aan een zin van Kurt Tucholsky, de Duitse schrijver 'die peinsde dat hij met zijn typemachine een wereldcatastrofe kon tegenhouden': 'Er zijn verschillende soorten geluid. Maar er is maar één soort stilte.' Hoe ouder ik word, hoe meer ik hou van geluid. Vooral 's ochtends, wanneer ik nog in bed lig, luister ik er graag naar. Naar het getik van die ene duif aan het raam, dat me wakker maakt. Naar het gevrij in het appartement boven me. En de stemmen van de oude mensen onder me. Soms vraag ik me af hoe belangrijke dagen klonken vanuit mijn bed. Of ik iets gehoord zou hebben van de bommen van de Luftwaffe, toen die op 10 mei 1940 het vliegveld van mijn stad troffen. Van de euforie en het gejuich van de bevrijding, zoveel jaren later. Of ik iemand 'Vive le roi' had horen scanderen tijdens de Koningskwestie. Of de mei '68'ers 'Bourgeois buiten!' Misschien was het alleen maar geruis op de achtergrond en luisterde ik ook die dagen naar de geluiden van elke dag. Of naar de muziek van mijn buurman. Nooit, Lara, klinkt muziek zo mooi als wanneer je ze vanachter een muur hoort. Wie er naast me woont, weet ik niet. Maar ik ken wel zijn platenkast. Gisteren draaide hij een nummer dat ik heel goed kende: de eindgeneriek van Una giornata particolare, de pianoklanken van Armando Trovajoli. Aan de andere kant van de muur heb ik dan nog maar eens naar de film gekeken. Ook al is het gezoem op de achtergrond in die film vreselijk: een massa die de hele tijd 'Duce, Duce, Duce' roept. Of 'Führer'. Twee mensen van een appartementsblok aan de Viale XXI Aprile in Rome waren die dag niet naar Hitler gaan kijken, toen hij op 8 mei 1939 naar hun stad kwam. Ik vind geen enkel koppel mooier. Geen enkele vrouw verrukkelijker dan Sophia Loren, geen enkele man stijlvoller dan Marcello Mastroianni. En toch stop ik de film altijd wanneer ze beginnen te vrijen. Omdat ik weet wat er dan komt. Hij zal zeggen: 'Het is fijn. Maar het verandert niets.' En dan volgt die ellendige stilte. Hou ouder ik word, hoe meer ik stilte haat. Omdat daar maar één soort van is. Ik vraag me af welk geluid jij de voorbije dagen gehoord hebt. Naast de stemmen van de radio en de tv, die zeiden dat het niet meer goed komt. Stijn Stijn, Een oudtante schreef me eens een brief en omdat ze mijn adres niet helemaal kende, schreef ze erbij: 'Vervallen huisje achter de vaart, Hol van Pluto.' De brief kwam aan. Het bewijs dat het einde van de wereld niet zo dichtbevolkt is. Hoe mooi ik dat ook vond, ik ben altijd jaloers gebleven op het leven in de grote stad. Je weet dat ik nooit voor jou naar Antwerpen kom, maar wel om uit je raam te hangen. Jij bent immuun geworden voor sirenes, maar zelf hou ik elke keer nauwkeurig bij hoeveel ambulances er uitrukken. Ik tel auto's en probeer te raden wanneer het rode licht op groen zal springen. Sterren zijn er bijna niet. En de zonsondergang is volgebouwd. Maar de vogels komen wel dichterbij, zoals de vogel die zich 's ochtends in je dakgoot komt wassen. Het geluid van duivenvleugels, daarvoor moet je in de stad zijn. Twaalf jaar geleden verruilde ik de stad voor een teruggetrokken leven. De prijs die ik betaalde voor al die rustgevende stilte, dat is het lawaai. Het nachtelijke geratel van gammele fietsen op de kasseien van de Wijde Heisteeg in Amsterdam. Het rochelende buurmeisje in Gent. De ijscoman die met de themasong uit Love Story door het stadspark reed. Aan elk geluid hingen jaren vast. Geliefden. Beloftes die niet zijn nagekomen. Je hebt geen idee hoe snel je een stadsleven verleert, Stijn. Hier hoor ik alleen het ruisen van de populieren, en dan alleen als er wind staat. De kippen zijn altijd druk in gesprek, maar ze spreken een ingewikkelde taal met veel naamvallen. Soms sta ik er instemmend naast te knikken met mijn schort vol kippenvoer. Het gebeurt niet vaak, maar als er een roeier voorbijvaart, dan kijk ik nog altijd op. Het bewijs dat de wereld niet zonder mijn weten stilgevallen is. Maar als ik je verhalen mag geloven is jouw stad nu ook doodstil. Ik probeer het me voor te stellen, de De Keyserlei net zo verlaten als mijn lievelingsweggetje dat vertrekt achter de oude sluis. Het maakt me bang. Want wat als al die stadsmussen ineens leren te houden van de stilte en allemaal deze kant op komen? Ik bereid me voor op de grote vluchtelingenstroom, want eerlijk, ik denk dat het al begonnen is. Als ik 's ochtends de post ga ophalen in mijn brievenbus langs de weg, dan heb ik al drie goeiendags gekregen. Het jaagpad is een snelweg geworden. De mensen die vroeger onderweg waren naar hoofdstad, kantoor, afspraak, prikklok, die komen hier nu de beentjes strekken. Ze lijken veel haast te hebben. Ze rennen zich in het zweet. Ze hebben dure fietsen om zo snel mogelijk nergens te komen. Mijn buurvrouw belt. Ze zou ook even aan mijn tuinhek kunnen komen keuvelen, maar met die twee kilometer tussen onze huizen is de telefoon een handige uitvinding. Ze is niet te spreken over de drukte in onze straat. Mijn buurvrouw en ik, we delen de stilte niet graag. We hopen dat het leven hierbuiten zich snel herstelt, zodat we de stilte weer helemaal voor ons alleen hebben. Je onderschat het platteland toch een beetje in je brief. En ook de geschiedenis. Alsof grote feiten nooit over landwegen reizen. Er is een geluid waar de bewoners het hier nog altijd over hebben. Het verhaal is zo vaak herhaald, zodat het goed kon worden doorverteld. Zo kwam het als een verlate echo ook bij mij. In 1918 trekken de Duitsers weg uit Brugge en bij wijze van afscheid leggen ze hun laatste dynamietstaven onder onze prachtige spoorwegbrug. Op dat moment staat in 't Speyen een vrouw in de losgescharrelde aarde te luisteren naar de plannen van haar kippen. Haar voorschoot vol graan. En ineens kijkt ze over haar schouder achterom. Een ontploffing. Ze twijfelt geen seconde, ze weet wat dit betekent. De oorlog is voorbij! Waarom anders steken ze bij klaarlichte dag vuurwerk af? Je weet dat het nieuws hier geen bereik heeft, Stijn. Het is jouw taak om het me te laten weten wanneer de wereld weer verder draait. Dan kom ik naar je stad om weer uit jullie ramen te hangen. 'Hoor je dat?' zul je zeggen. 'Al die sirenes?' We zullen proberen te raden uit welke windrichting dat vervelende kindergejengel komt waaien. En tegelijk zullen we het opmerken: dat er toch niks zo mooi is als het tingelen van een trambelletje. Ik zal met je luisteren tot je vergeten bent hoe eenzaam de stilte in je stad was. Daarna kan ik met een gerust hart terugkeren naar het Hol van Pluto, dat tegen dan weer een doodlopend gat is. Waar niemand doorheen moet, waar niemand iets heeft verloren. Lara Lara, Deze nacht viel een straatlantaarn uit in mijn straat. Ik hield zo van het licht van die oranje natriumlamp, maar ineens was het er niet meer. Eindelijk kan ik zonder gêne zeggen dat het vroeger allemaal beter was. Je hebt gelijk, Lara. Na al die jaren in de stad ben ik inderdaad immuun geworden voor sirenes. Ik tel de ambulances niet meer. Alleen 's nachts kijk ik er soms naar, wanneer ze geen geluid maken. Ik loer dan naar hun blauw-witte zwaailichten. De laatste dagen maakten ze heel veel licht. Hun schijnsels kleurden de witte muur van mijn slaapkamer. Ze hielden me uit mijn slaap, omdat ik weet dat achter elk schijnsel een mensenleven zit dat weer roemloos aan het verdwijnen is. Naast het gekoer van de duiven is dit misschien ook een deel van de soundtrack van de lente van 2020: de stilte van de blauw-witte zwaailichten. En het getik van de stationsklok in het Centraal Station, dat ook. Gisteren trok ik nog eens naar het station, zoals ik de laatste twintig jaar elke dag deed. Ik kende er mijn weg niet meer. In de salle des pas perdus hoorde ik alleen het geluid van mijn eigen voetstappen. Treinen kwamen en gingen. Niemand stapte op en niemand stapte uit. Op het perron stond geen enkele slungel die op zijn liefde wachtte. Alleen het pasfotohokje was open - het laatste wat van een mens overblijft, is zijn ijdelheid. Ik was een oude postkaart binnengestapt, Lara. Daar staat ook niemand op, hoogstens een toevallige passant. Toen hoorde ik, voor de eerste keer in die twintig jaar, het getik van de klok. Er staan er een paar, vooral die ene aan de kant van de De Keyserlei is bijzonder. Omdat er aan de IX een rode vlek te zien is. Het lijkt een bloedvlek, en dat is ook een beetje zo. Lang geleden had elk gehucht zijn eigen tijd. Terwijl ze op sommige plaatsen al de nieuwe dag vierden, was het op andere plekken nog maar kwart over elf. Of halftwaalf. Al die verschillende tijden werden afgeschaft toen de trein het land binnenreed. Op 1 mei 1892 kreeg ons land een vaste tijd, die op de stationsklok stond. De eerste dag was het nog chaos, maar alles wende. Alleen één man raakte er maar niet aan gewoon. Op een nacht wilde hij de klok kapotslaan, maar hij faalde. Hij maakte alleen een gat aan de IX. Later probeerden ze dat te maskeren met rode lichten. En toen er een replica van de klok kwam, maakten ze ook de rode vlek bij de IX na. Als een waarschuwing dat het toch geen zin heeft om je tegen de gang der dingen te verzetten. Ik denk dat jij daar ook graag tegen zondigt. Dat jij in je hol van Pluto graag je eigen tijd maakt. Je merkt zelfs niet eens dat de wereld op zijn kop staat en dat we nu in postkaarttijden leven. Hoogstens heb je horen vertellen dat de De Keyserlei nu leeg is, maar je weet niet dat er in mijn stad geen trams meer rondrijden met bellen. En dat die van de ijsverkoper ook niet meer rinkelen. Geluiden in een stad veranderen altijd maar weer, Lara. Zelfs die van de duiven. En zeker die van de mensen, behalve één. Toen ik gisteren de stationshal wilde verlaten, hoorde ik plots een vrouwenstem die ik goed ken. Ze had me op al mijn treinreizen vergezeld. Een sexy stem, die nooit in de war is. Altijd doet ze haar job, ook al verzuipt de wereld. Ze veroudert nooit, blijft eeuwig jong. Soms wil ik ook wel eens iets terugroepen. Vragen hoeveel minnaars ze heeft en of ik een kans maak. Maar altijd blijft ze professioneel. En toch. Toen ik haar gisteren 'Spoor 2, trein naar Gent Dampoort...' hoorde zeggen, was dat een troost. Omdat er toch één ding hetzelfde gebleven is. Ik laat je weten wanneer ze een lelijke witte lamp in mijn straatlantaarn gestoken hebben, Lara, en wanneer de wereld weer begint te draaien. Stijn Stijn, Ik moet je iets bekennen: ik heb mijn schrijftafel buitengezet. Een tafel onder de bloeiende forsythia, het kwam in de buurt van perfectie. Alleen was ik vergeten dat we hier met een nieuw fenomeen zitten. Lawaai op de dijk, meer bepaald: het geluid van menselijke communicatie. Woorden zijn doorgaans schaars op het platteland. Mijn buren zijn stippen in de verte. Maar sinds kort klinken hier woorden, want joggers en wielrenners zweten liever met z'n tweeën. Verknipte dialogen zijn het. Zinnen zonder kader. Ik maakte een lijst van wat hier vanmorgen voorbijwaaide. Willen we subiet een banaan eten? Hij zal dat wel niet zo bedoeld hebben. Ze hebben er nog in de GB. Maar nee, Onze-Lieve-Vrouw van 't Boompje, dat is hier aan de overkant. Klopt, denk ik. Onze-Lieve-Vrouw van 't Boompje, dat is hier aan de overkant. Lang geleden was de overkant hier vlakbij. In mijn huis woonde meneer Jonckheere. Hij was vader van zeventien kinderen en ook een beetje hun moeder, want de echte die bleef met een scheve mond en lege ogen in het kraambed liggen. Hij werkte als veerman. Zijn roeispanen stonden waar nu mijn schrijftafel staat. Elk zijn professie. Aan elke kant van het kanaal was een houten aanlegplaats met een grote bel. Wie aan de verkeerde kant van het water stond, hoefde maar eens met het touwtje slingeren. En dan moest je wachten tot je het hoofd van meneer Jonckheere zag verschijnen vanachter de dijk, breed zwaaiend, wat hier betekent: ik kom eraan! Toen de veerman stierf, kregen we een nieuwe postcode. We hoorden niet langer bij Sint-Andries. Zonder roeibootje werd het kanaal weer een grens. De aanlegsteigers verdwenen stilletjes onder de graszoden. De overkant was opnieuw iets om van te dromen. Ik beklim de dijk en kijk de brede strook water over. Daar in het groen ligt Onze-Lieve-Vrouw van 't Boompje. De laatste keer dat ik er kwam, zaten mijn voeten in de fietszakken van mijn grootvader. Ik kreeg een munt om een kaarsje te branden. Ik zoek mijn kinderen, die nooit eens binnen roepafstand zijn. Ik vind ze in hun onderbroek in de kikkerpoel. 'We gaan fietsen', zeg ik. Dat vinden ze leuk. Tot ze horen dat er regels aan verbonden zijn. Een: we doen een stijlvolle tenue aan. Twee: we houden een veilige afstand van rochelende wielrenners. Drie: we laten ons in geen geval inhalen door elektrische fietsers. De overkant is ver weg. We juichen wanneer we eindelijk de ijzeren draaibrug ontwaren. Maar de feeststemming is van korte duur, want bij het keren hebben we de oostenwind tegen. We krijgen het koud in onze wapperende jurken en de strijd tegen de elektrische fietsers, die hadden we al eerder opgegeven. Ter afleiding bereid ik de kinderen voor op onze eindbestemming. Ik beschrijf de heilige stilte die om de kapel hangt, een schenking van schippers die zonder tussenkomst van Maria op de bodem van de Noordzee waren geëindigd. Een verweerde pijl wijst ons de weg. We kronkelen over graspaden. Maar voorbij de laatste bocht zien we niet wat ik verwachtte. De heilige site zit bomvol. Een gezin op een picknicklaken, twee vrouwen op een bank, een vader met een bakfiets vol kroost. Voor de kapel staat een rij. Er zijn nog vier wachtenden voor ons, keurig op anderhalve meter afstand van elkaar. Als wij aan de beurt zijn, schrijden mijn kinderen naar voren. Ik herken ze amper, zo wonderlijk devoot. Ze houden zelfs hun handjes gevouwen. Maar vooraan gekomen weten ze niet meer wat gedaan. Ze zoeken mijn ogen. Ik zoek in mijn handtas, maar voel alleen mijn bankkaart op de bodem. Een oude man komt ons te hulp. Hij bukt zich en reikt mijn zoon een munt aan. Met zijn hoofd zegt hij dat het voor een kaarsje is. 'Wel delen met je zus', zeggen zijn blauwe ogen. Paniekerig leg ik met mijn handen uit dat geldtransacties niet toegestaan zijn, dat hij het geld zelf in de gleuf van het offerblok moet steken. De weg naar huis is stil. De dansende kaarsjes wemelen nog voor onze ogen. Al die wensen. Thuis wacht ons groot nieuws: de poes is bevallen bij het oud papier. Drie belgiques, rood-geel-zwart gevlekt. Samen luisteren we naar de zinnen die hier voorbijsnellen. We zijn het al een beetje gewoon. Ik mis ze niet meer, de verloren stilte. Waar ik wel last van heb, is dat ik ineens die veerbel hoor. Zou het kunnen, denk ik dan, iemand die vergeten is geraakt aan de overkant? Iemand die na een bescheiden zwengel aan het touwtje heeft gewacht tot hij het hoofd van de veerman zag verschijnen. Iemand met veel te veel geduld. Iemand die langzaam vanaf de voeten overgroeide met gras en één werd met de aanlegsteigers. Ik geef toe dat ik jou daar dan zie staan, Stijn. Vastgegroeid aan de kant waar je het meest thuishoort. Die van het verleden. Die waar de doden nog spreken. En ik kan je niet komen halen. De veerman nam zijn roeispanen mee in zijn graf. Wat ik wel kan doen, dat is vanaf de kant naar je zwaaien. Heel wijd en heel traag, wat hier betekent: ik kom eraan! Lara",Brieven van corona: de correspondentie tussen Lara Taveirne en Stijn Tormans,nl
9416,"De voorbije 24 uur zijn er opnieuw 303 overlijdens geregistreerd in ons land als gevolg van het nieuwe coronavirus. Eén derde daarvan in de ziekenhuizen en twee derde in de woonzorgcentra. In het laatste geval gaat het veelal om een vermoeden van COVID-19. Er kwamen ook 310 ziekenhuisopnames bij, tegelijk mochten 239 patiënten het ziekenhuis verlaten. Alles samen liggen nu 5.393 mensen met het nieuwe longvirus in het ziekenhuis, 16 minder dan op zaterdag. Dat hebben de interfederale woordvoerders maandag bekendgemaakt op hun dagelijkse persbriefing.\n\nHet aantal patiënten op intensieve steeg het voorbije etmaal wel met 2 tot 1.234; 940 (+10) hebben beademing nodig.\n\nDe woordvoerders verwachten dat het aantal doden in ons land als gevolg van het nieuwe coronavirus nog verder zal toenemen. Opmerkelijk: in Vlaanderen zijn er nu al meer sterfgevallen geregistreerd in de woonzorgcentra (953) dan in de ziekenhuizen (914), blijkt uit de totaalcijfers. De jongste 24 uur waren zelfs 74 procent (105) van alle doden in Vlaanderen in een woonzorgcentrum te betreuren.\n\nOp de vraag of het zin heeft om iedereen in een wzc te testen -bewoners en personeel, ook zonder symptomen- beaamde woordvoerder Steven van Gucht dat dit vooral nuttig is om besmette en niet-besmette personen optimaal te kunnen scheiden en te voorkomen dat de uitbraak zich verder verspreidt. Het nadeel van die testen is dat het slechts om een momentopname gaat, aldus Van Gucht. Het totale aantal corona-ziekenhuisopnames in ons land is sinds begin deze maand aan het dalen, zondag waren het er opnieuw 16 minder. Al is niet duidelijk in hoeverre het verlengde paasweekend een rol speelt in de rapportering.\n\nWoordvoerder Van Gucht riep de bevolking ook opnieuw met aandrang op om de coronamaatregelen te blijven naleven. Een kleine minderheid van de Belgen doet dat nu niet, wat op onbegrip stuit bij de rest. ""We moeten dit absoluut blijven volhouden. Wat we vandaag doen, zien we pas over ongeveer tien à veertien dagen in de cijfers"", waarschuwde hij. ""Het risico op een nieuwe piek bestaat dus (...) We gaan nog maanden met het virus moeten samenleven, het is daarom belangrijk dat we het nu zo klein mogelijk maken."" Op de vraag of de maatregelen kunnen worden versoepeld en hoe het zit met de zomervakantie, lieten de woordvoerders zich maandag niet uit. ""Daarvoor is het nog te vroeg"", klonk het.\n\nDe voorbije 24 uur testten 942 mensen positief op het nieuwe coronavirus, waarvan 63 procent in Vlaanderen, 25 procent in Wallonië en 12 pct in Brussel. In totaal zijn er nu al meer dan 30.000 besmettingen vastgesteld in ons land, maar dat cijfer is een onderschatting, want niet iedereen met symptomen wordt getest.",Live Zuid-Amerika nieuw epicentrum pandemie,nl
9417,"100 jaar geleden organiseerde Antwerpen de 7e Olympische Spelen. Iedere week brengt Sport/Voetbalmagazine een verhaal van het 'festival van de vrede'. We beginnen met een overzicht van 10 atleten of gebeurtenissen die u had moeten zien.\n\n1. Wintersportweek\n\nDe Olympische Spelen van Antwerpen mag je niet vergelijken met de huidige 16 dagen van Tokio. Neen, in 1920 was het nog niet zo eenvoudig om snel even alle sporten op enkele weken af te werken. Men nam er z'n tijd voor, want de Spelen van Antwerpen duurden maar liefst 5 maanden! Ze gingen de geschiedenisboeken in als de Spelen die begonnen op 20 april en eindigden op 12 september.\n\nMaar die datums moeten toch wat genuanceerd worden. De Spelen begonnen namelijk met een wintersportweek met kunstschaatsen en ijshockey, dat voor het eerst op de olympische agenda stond. Pas vanaf augustus was het de beurt aan de andere sporten.\n\nDe Spelen van Antwerpen werden een echt feest. In het totaal deden zo'n 2622 atleten uit 29 landen mee in 22 sporten en 156 wedstrijden. En sommigen kwamen van heel ver. De atleten van Nieuw-Zeeland, bijvoorbeeld, deden er bijna tien weken over om in Antwerpen aan te komen.\n\nNatuurlijk waren de centrale mogendheden Duitsland, Oostenrijk, Hongarije, Turkije en Bulgarije niet van de partij. Hoewel iedereen welkom was op de 'Spelen van de Vrede', werden zij niet uitgenodigd. Ook de Sovjet-Unie kwam niet opdagen. Zij zagen niet veel in het sportevent en bleven zelfs weg tot 1952.\n\nHet IJspaleis in Antwerpen waar de wintersportweek werd gehouden © Belga Image\n\n2. Een openingsceremonie met primeurs\n\nOp 14 augustus 1920 begonnen de Spelen echt met de vernieuwende openingsceremonie. Voor de gelegenheid had de Belgische koning Albert I nog eens zijn bekende opperbevelhebberskostuum uit de kleerkast gehaald, want het moest een bijzondere opening worden. Eentje die helemaal in het teken van de vrede stond, want nog geen 24 maanden eerder woedde de Groote Oorlog nog volop in de streek.\n\nDe Spelen van Antwerpen kregen een aantal primeurs die dag. De eerste was de nieuwe olympische vlag met de vijf gekleurde ringen. Pierre de Coubertin, de initiatiefnemer van de moderne Spelen, had die in 1913 bedacht voor de later afgeschafte Spelen van 1916 in Berlijn. De vlag weerspiegelt de verbondenheid tussen alle werelddelen (iedere ring staat voor een continent) en moest symbool staan voor de teruggekeerde vrede.\n\nCoubertin kreeg echter niet genoeg van dat vredesideaal. Op de agenda stond vervolgens het loslaten van witte duiven. En tot slot werden ook voor de eerste keer deze woorden uitgesproken: 'In de naam van alle sporters beloof ik dat we deel zullen nemen aan deze Spelen met respect voor de regels, zonder drugs of doping, in de ware geest van de sportiviteit, voor de glorie van de sport en de eer van onze teams'. De olympische eed was geboren.\n\nDe olympische vlag werd voor de eerste keer gehezen in Antwerpen © Belga Image\n\n3. 'La Divine' Suzanne Lenglen\n\nEen eerste atlete die je niet mocht missen op deze Spelen, was de Française Suzanne Lenglen. Doet die naam misschien een belletje rinkelen? Je hoort hem namelijk vaak eind mei en begin juni tijdens Roland Garros. Een van de grote stadions van het toernooi en de trofee voor de vrouwen dragen haar naam.\n\nZe was dan ook een van dé grote sportsterren van de jaren 1920. De tennisster was gewoonweg zo goed dat ze met de vingers in de neus naar olympisch goud stormde. Ze verloor maar vier spelletjes in tien sets.\n\nMaar het is ook wel haar uiterlijk dat over de tongen ging. Met maatpakjes en een witte pelskraag was de miljonairsdochter geen onbesproken figuur. De ene noemde het 'schandalig', de Franse pers noemde het 'goddelijk'.\n\nSuzanne Lenglen in haar typische maatpakje © Belga\n\n4. België wereldkampioen voetbal\n\nBelgië kende nooit zo een goede Spelen als die van 1920, daarover straks meer, maar een van dé huzarenstukjes van het Belgische team was de olympische titel voetbal. Vergelijk het met een huidig WK voetbal, want de eerste editie daarvan was pas in 1930 in Uruguay.\n\nDie overwinning is op z'n minst een bijzondere te noemen. De Belgen deden voor de eerste keer mee aan een olympisch toernooi en wonnen meteen hun eerste wedstrijd tegen Polen... nadat de tegenstander niet kwam opdagen door de Sovjet-Poolse Oorlog. Die woedde al een jaar en zou nog doorgaan tot in 1921.\n\nDaarna waren de Belgische voetballers vertrokken. Ze wonnen in de kwartfinale eenvoudig van Spanje met 3-1 en in de halve finale ging Nederland voor de bijl met 3-0.\n\nIn de finale was Tsjechoslowakije de tegenstander. De Tsjechoslowaken hadden nog meer indruk gemaakt dan de Belgen. In de eerste ronde wonnen ze met 7-0 van Joegoeslavië, in de kwartfinale hakten ze Noorwegen in de pan met 4-0 en in de halve finale hadden ze geen kind aan Frankrijk: 4-1.\n\nHet beloofde dus een spannende finale te worden tussen de twee beste teams, maar al in de eerste helft stond het 2-0 voor de Belgen en was de match ook ineens echt gedaan, want in de 43e minuut stapten de Tsjechoslowaken woest het veld af. Ze waren het grondig oneens met de 65-jarige Engelse scheidsrechter. Even later bedachten ze zich wel, maar ze mochten het veld niet meer op. Tsjechoslowakije werd gediskwalificeerd en het goud was voor België.\n\nLees ook: Bezorgt olympisch goud van 1920 Rode Duivels alsnog een ster op het shirt?\n\nVoetbal op de Spelen van 1920 © FIFA\n\n5. De oudste atleet ooit op de Spelen\n\nOscar Swahn, de naam zegt u waarschijnlijk absoluut niets, maar de Zweed is wel de oudste atleet ooit op de Olympische Spelen. 72 jaar was de man toen hij in Antwerpen aan de start stond van de schietwedstrijden. Zijn beste resultaat behaalde de schutter in de ploegwedstrijden: vierde bij het onderdeel 'lopend hert met enkel schot' en een zilveren medaille bij het dubbel schot-evenement.\n\nVier jaar later zou Swahn nog eens hebben kunnen deelnemen aan de Spelen van 1924 in Parijs. Maar de Zweedse man van ondertussen al 76 moest forfait geven omdat hij ziek was geworden. Swahn werd uiteindelijk nog 79 toen hij in 1927 stierf.\n\nOscar Swahn © IOC\n\n6. Touwtrekken en schilderen\n\nIn de Spelen van 1920 kwamen ook heel oude en vergeten sporten aan bod. Denk, bijvoorbeeld, maar aan de schietdisciplines van Oscar Swahn. Maar er waren nog genoeg andere sporten die helemaal vergeten werden.\n\nDe opmerkelijkste twee waren touwtrekken en vijf kunstcompetities. Touwtrekken werd opgevoerd tijdens de Olympische Spelen van 1900 tot 1920 en werd steeds gehouden aan het begin van de olympiade. In Antwerpen ging de competitie door tijdens de wintersportweek in april in het Olympisch stadion.\n\nDe Belgen leken er nooit echt meester in te zijn, maar in 1920 was het aanwezig als een van de vijf deelnemende landen. En de Belgen wonnen brons, na het zilver van Nederland en gouden medaillewinnaars het Verenigd Koninkrijk.\n\nEn ook kunstcompetities waren aanwezig op de Spelen van 1920 en werden ingedeeld in vijf categorieën: architectuur, literatuur, muziek, schilderkunst en sculptuur. Het was een vast onderdeel van de Spelen van 1912 tot 1948, maar kwam in diskrediet omdat er te veel amateurs aan zouden meedoen. Sindsdien is er aan iedere olympiade ook een kunstfestival verbonden.\n\nEn ook in deze categorie deden de Belgen goed mee. In totaal wonnen ze tweemaal goud (muziek en sculptuur), eenmaal zilver (sculptuur) en driemaal brons (literatuur, schilderkunst en sculptuur).\n\nTouwtrekken op de openingsdag van de Olympische Spelen © Belga\n\n7. De 'Vliegende Finnen'\n\nDe Spelen van Antwerpen betekenden het begin van het tijdperk van de 'Vliegende Finnen'. In de jaren 1920 waren de Finnen namelijk een geduchte concurrent voor het Amerikaanse team in de atletiek.\n\nDe bekendste van die atleten was Paavo Nurmi, een middellange en langeafstandsrenner die in zijn hele carrière tienmaal goud veroverde op de Spelen. Ook op die van Antwerpen was Nurmi een ster. Hij won drie keer goud (10.000 meter en de individuele en team cross country). Maar zijn hoogtepunt kwam in 1924 toen hij aan de haal ging met vijf gouden medailles.\n\nNurmi was gekend voor zijn typische loopstijl. Hij liep als een mechanische man met een rechte rug en steeds aan hetzelfde tempo. Opvallend was ook zijn attribuut: een stopwatch in zijn handen zodat hij zichzelf kon chronometreren. In totaal liep Nurmi ook 22 wereldrecords, een record voor één atleet tot op heden.\n\nPaavo Nurmi, de eerste 'Vliegende Fin' © Runners World\n\n8. Enkel wereldrecords in het zwemmen\n\nAndere records kwamen ook op de tabellen in het olympisch zwembad in Antwerpen. Daar won de Amerikaanse Ethelda Bleibtrey alle drie de onderdelen in het vrouwenzwemmen. Sterker nog, ze won iedere wedstrijd (van de kwalificaties tot in de finale) met een wereldrecord!\n\nEen andere opvallende figuur was de Hawaiiaan Duke Kahanamoku, die het mannenzwemmen dan weer domineerde. Hij bevestigde zijn status van beste zwemmer ter wereld nadat hij in 1912 ook al verschillende gouden medailles wist binnen te rijven.\n\nOpvallend detail over de man: later reisde Kahanamoku de wereld rond om het surfen te promoten en raakte zo bekend als de 'grondlegger van het moderne surfen'.\n\nEthelda Bleibtrey (l) © GETTY\n\n9. Vlaanderen Vakantieland\n\nDe Spelen van Antwerpen kan je ook wel de Spelen van Vlaanderen noemen. Natuurlijk was Antwerpen het epicentrum met onder meer het Olympisch Stadion waar het merendeel van de sporten doorging, maar voor een aantal disciplines moest je elders zijn.\n\nDat was bijvoorbeeld zo voor voetbal, dat vaak moest uitwijken naar het Gentse Ottenstadion of naar het stadion van Union in Brussel. Voor het schermen moest je in het Brusselse Egmontpaleis zijn en voor zeilen en andere watersporten was Oostende the place to be.\n\nEn zelfs Amsterdam was een van de 'gaststeden'. Dat was voor het zeilen met een 12-voeter. Maar heel vreemd was die keuze niet, aangezien de Nederlanders de enige deelnemers waren...\n\nDe poster die de 7e Olympiade in Antwerpen aankondigde © BOIC\n\n10. Belgische medailleregen\n\nZoals eerder gezegd deden de Belgen het nooit zo goed op de Olympische Spelen. Zelfs na de Tweede Wereldoorlog kwamen de Belgische prestaties niet in de buurt van die van 1920. Toen won de Belgische delegatie namelijk 36 medailles.\n\nHet thuisvoordeel is onweerlegbaar, maar ook de dominantie in het boogschieten. Van de 14 gouden medailles behaalden de Belgen er 8 in die discipline. Verder kwamen er ook twee gouden medailles uit de paardensport en waren de Belgen ook de beste in het gewichtheffen, zeilen, voetbal en op de piste met goud voor Henry George, die de beste was in de 50km baanwedstrijd.\n\nDe Olympische Spelen van Antwerpen mag je niet vergelijken met de huidige 16 dagen van Tokio. Neen, in 1920 was het nog niet zo eenvoudig om snel even alle sporten op enkele weken af te werken. Men nam er z'n tijd voor, want de Spelen van Antwerpen duurden maar liefst 5 maanden! Ze gingen de geschiedenisboeken in als de Spelen die begonnen op 20 april en eindigden op 12 september.Maar die datums moeten toch wat genuanceerd worden. De Spelen begonnen namelijk met een wintersportweek met kunstschaatsen en ijshockey, dat voor het eerst op de olympische agenda stond. Pas vanaf augustus was het de beurt aan de andere sporten.De Spelen van Antwerpen werden een echt feest. In het totaal deden zo'n 2622 atleten uit 29 landen mee in 22 sporten en 156 wedstrijden. En sommigen kwamen van heel ver. De atleten van Nieuw-Zeeland, bijvoorbeeld, deden er bijna tien weken over om in Antwerpen aan te komen.Natuurlijk waren de centrale mogendheden Duitsland, Oostenrijk, Hongarije, Turkije en Bulgarije niet van de partij. Hoewel iedereen welkom was op de 'Spelen van de Vrede', werden zij niet uitgenodigd. Ook de Sovjet-Unie kwam niet opdagen. Zij zagen niet veel in het sportevent en bleven zelfs weg tot 1952.Op 14 augustus 1920 begonnen de Spelen echt met de vernieuwende openingsceremonie. Voor de gelegenheid had de Belgische koning Albert I nog eens zijn bekende opperbevelhebberskostuum uit de kleerkast gehaald, want het moest een bijzondere opening worden. Eentje die helemaal in het teken van de vrede stond, want nog geen 24 maanden eerder woedde de Groote Oorlog nog volop in de streek.De Spelen van Antwerpen kregen een aantal primeurs die dag. De eerste was de nieuwe olympische vlag met de vijf gekleurde ringen. Pierre de Coubertin, de initiatiefnemer van de moderne Spelen, had die in 1913 bedacht voor de later afgeschafte Spelen van 1916 in Berlijn. De vlag weerspiegelt de verbondenheid tussen alle werelddelen (iedere ring staat voor een continent) en moest symbool staan voor de teruggekeerde vrede.Coubertin kreeg echter niet genoeg van dat vredesideaal. Op de agenda stond vervolgens het loslaten van witte duiven. En tot slot werden ook voor de eerste keer deze woorden uitgesproken: 'In de naam van alle sporters beloof ik dat we deel zullen nemen aan deze Spelen met respect voor de regels, zonder drugs of doping, in de ware geest van de sportiviteit, voor de glorie van de sport en de eer van onze teams'. De olympische eed was geboren.Een eerste atlete die je niet mocht missen op deze Spelen, was de Française Suzanne Lenglen. Doet die naam misschien een belletje rinkelen? Je hoort hem namelijk vaak eind mei en begin juni tijdens Roland Garros. Een van de grote stadions van het toernooi en de trofee voor de vrouwen dragen haar naam. Ze was dan ook een van dé grote sportsterren van de jaren 1920. De tennisster was gewoonweg zo goed dat ze met de vingers in de neus naar olympisch goud stormde. Ze verloor maar vier spelletjes in tien sets.Maar het is ook wel haar uiterlijk dat over de tongen ging. Met maatpakjes en een witte pelskraag was de miljonairsdochter geen onbesproken figuur. De ene noemde het 'schandalig', de Franse pers noemde het 'goddelijk'.België kende nooit zo een goede Spelen als die van 1920, daarover straks meer, maar een van dé huzarenstukjes van het Belgische team was de olympische titel voetbal. Vergelijk het met een huidig WK voetbal, want de eerste editie daarvan was pas in 1930 in Uruguay.Die overwinning is op z'n minst een bijzondere te noemen. De Belgen deden voor de eerste keer mee aan een olympisch toernooi en wonnen meteen hun eerste wedstrijd tegen Polen... nadat de tegenstander niet kwam opdagen door de Sovjet-Poolse Oorlog. Die woedde al een jaar en zou nog doorgaan tot in 1921.Daarna waren de Belgische voetballers vertrokken. Ze wonnen in de kwartfinale eenvoudig van Spanje met 3-1 en in de halve finale ging Nederland voor de bijl met 3-0.In de finale was Tsjechoslowakije de tegenstander. De Tsjechoslowaken hadden nog meer indruk gemaakt dan de Belgen. In de eerste ronde wonnen ze met 7-0 van Joegoeslavië, in de kwartfinale hakten ze Noorwegen in de pan met 4-0 en in de halve finale hadden ze geen kind aan Frankrijk: 4-1.Het beloofde dus een spannende finale te worden tussen de twee beste teams, maar al in de eerste helft stond het 2-0 voor de Belgen en was de match ook ineens echt gedaan, want in de 43e minuut stapten de Tsjechoslowaken woest het veld af. Ze waren het grondig oneens met de 65-jarige Engelse scheidsrechter. Even later bedachten ze zich wel, maar ze mochten het veld niet meer op. Tsjechoslowakije werd gediskwalificeerd en het goud was voor België.Oscar Swahn, de naam zegt u waarschijnlijk absoluut niets, maar de Zweed is wel de oudste atleet ooit op de Olympische Spelen. 72 jaar was de man toen hij in Antwerpen aan de start stond van de schietwedstrijden. Zijn beste resultaat behaalde de schutter in de ploegwedstrijden: vierde bij het onderdeel 'lopend hert met enkel schot' en een zilveren medaille bij het dubbel schot-evenement.Vier jaar later zou Swahn nog eens hebben kunnen deelnemen aan de Spelen van 1924 in Parijs. Maar de Zweedse man van ondertussen al 76 moest forfait geven omdat hij ziek was geworden. Swahn werd uiteindelijk nog 79 toen hij in 1927 stierf.In de Spelen van 1920 kwamen ook heel oude en vergeten sporten aan bod. Denk, bijvoorbeeld, maar aan de schietdisciplines van Oscar Swahn. Maar er waren nog genoeg andere sporten die helemaal vergeten werden.De opmerkelijkste twee waren touwtrekken en vijf kunstcompetities. Touwtrekken werd opgevoerd tijdens de Olympische Spelen van 1900 tot 1920 en werd steeds gehouden aan het begin van de olympiade. In Antwerpen ging de competitie door tijdens de wintersportweek in april in het Olympisch stadion.De Belgen leken er nooit echt meester in te zijn, maar in 1920 was het aanwezig als een van de vijf deelnemende landen. En de Belgen wonnen brons, na het zilver van Nederland en gouden medaillewinnaars het Verenigd Koninkrijk.En ook kunstcompetities waren aanwezig op de Spelen van 1920 en werden ingedeeld in vijf categorieën: architectuur, literatuur, muziek, schilderkunst en sculptuur. Het was een vast onderdeel van de Spelen van 1912 tot 1948, maar kwam in diskrediet omdat er te veel amateurs aan zouden meedoen. Sindsdien is er aan iedere olympiade ook een kunstfestival verbonden.En ook in deze categorie deden de Belgen goed mee. In totaal wonnen ze tweemaal goud (muziek en sculptuur), eenmaal zilver (sculptuur) en driemaal brons (literatuur, schilderkunst en sculptuur).De Spelen van Antwerpen betekenden het begin van het tijdperk van de 'Vliegende Finnen'. In de jaren 1920 waren de Finnen namelijk een geduchte concurrent voor het Amerikaanse team in de atletiek. De bekendste van die atleten was Paavo Nurmi, een middellange en langeafstandsrenner die in zijn hele carrière tienmaal goud veroverde op de Spelen. Ook op die van Antwerpen was Nurmi een ster. Hij won drie keer goud (10.000 meter en de individuele en team cross country). Maar zijn hoogtepunt kwam in 1924 toen hij aan de haal ging met vijf gouden medailles.Nurmi was gekend voor zijn typische loopstijl. Hij liep als een mechanische man met een rechte rug en steeds aan hetzelfde tempo. Opvallend was ook zijn attribuut: een stopwatch in zijn handen zodat hij zichzelf kon chronometreren. In totaal liep Nurmi ook 22 wereldrecords, een record voor één atleet tot op heden.Andere records kwamen ook op de tabellen in het olympisch zwembad in Antwerpen. Daar won de Amerikaanse Ethelda Bleibtrey alle drie de onderdelen in het vrouwenzwemmen. Sterker nog, ze won iedere wedstrijd (van de kwalificaties tot in de finale) met een wereldrecord!Een andere opvallende figuur was de Hawaiiaan Duke Kahanamoku, die het mannenzwemmen dan weer domineerde. Hij bevestigde zijn status van beste zwemmer ter wereld nadat hij in 1912 ook al verschillende gouden medailles wist binnen te rijven.Opvallend detail over de man: later reisde Kahanamoku de wereld rond om het surfen te promoten en raakte zo bekend als de 'grondlegger van het moderne surfen'.De Spelen van Antwerpen kan je ook wel de Spelen van Vlaanderen noemen. Natuurlijk was Antwerpen het epicentrum met onder meer het Olympisch Stadion waar het merendeel van de sporten doorging, maar voor een aantal disciplines moest je elders zijn.Dat was bijvoorbeeld zo voor voetbal, dat vaak moest uitwijken naar het Gentse Ottenstadion of naar het stadion van Union in Brussel. Voor het schermen moest je in het Brusselse Egmontpaleis zijn en voor zeilen en andere watersporten was Oostende the place to be.En zelfs Amsterdam was een van de 'gaststeden'. Dat was voor het zeilen met een 12-voeter. Maar heel vreemd was die keuze niet, aangezien de Nederlanders de enige deelnemers waren...Zoals eerder gezegd deden de Belgen het nooit zo goed op de Olympische Spelen. Zelfs na de Tweede Wereldoorlog kwamen de Belgische prestaties niet in de buurt van die van 1920. Toen won de Belgische delegatie namelijk 36 medailles.Het thuisvoordeel is onweerlegbaar, maar ook de dominantie in het boogschieten. Van de 14 gouden medailles behaalden de Belgen er 8 in die discipline. Verder kwamen er ook twee gouden medailles uit de paardensport en waren de Belgen ook de beste in het gewichtheffen, zeilen, voetbal en op de piste met goud voor Henry George, die de beste was in de 50km baanwedstrijd.",100 jaar Spelen van Antwerpen: 10 die je had moeten zien,nl
9418,"Het Vlaamse onderwijsveld wil het kleuter- en het basisonderwijs opnieuw volledig openen. Dat blijkt vrijdag na een overleg tussen Onderwijsminister Ben Weyts, de koepels en de vakbonden.\n\nEr is wel nog een formeel akkoord van de Veiligheidsraad nodig.\n\nDe tweede fase moet als definitief gelden tot het einde van het schooljaar, laten de onderwijspartners weten. De eindbeslissing over de heropstart ligt steeds bij de schoolbesturen zelf. Volgens de GEES heeft de heropstart van de lessen voor alle leerlingen jonger dan twaalf weinig impact op de epidemie.\n\nHet kleuteronderwijs kan daarom vanaf 2 juni voltijds worden geopend, vinden de partners. De dagopvang voor kleuters vervalt. De klasgroep in het kleuteronderwijs wordt de contactbubbel, ook al is die groter dan 20. Dezelfde bubbel wordt aangehouden tot het einde van het schooljaar. Social distancing moet niet toegepast worden bij de kleuters en de leerkracht moet geen masker dragen bij het lesgeven.\n\nIn het lager onderwijs willen de onderwijspartners in alle leerjaren minstens de helft van de onderwijstijd voorzien tot het einde van het schooljaar, met een maximum van vier dagen per week. De scholen beslissen zelf over de modaliteiten. Het kan gaan om alternerend leren, halve dagen en volledige dagen les. Hier blijft social distancing wel de norm en ook de oppervlaktenormen blijven gehandhaafd. De contactbubbels kunnen worden uitgebreid tot maximaal twintig leerlingen.\n\nIn het secundair onderwijs zullen de leerlingen van het tweede en het vierde jaar de lessen op school kunnen hervatten vanaf 2 juni. De leerlingen komen gedurende maximum twee volle dagen of vier halve dagen per week naar school. Leerlingen van het eerste, derde en vijfde jaar gewoon secundair onderwijs worden ten minste één dag, en meer als het kan, uitgenodigd in de loop van de rest van het schooljaar.\n\nHetzelfde geldt voor leerlingen van het deeltijds beroepssecundair onderwijs. In het buitengewoon onderwijs wordt de beslissing over de verdere heropstart volledig in handen van de directies gegeven. De scholen worden gevraagd om in de week van 2 juni duidelijkheid te geven over de manier van evalueren. Er wordt hen extra financiering beloofd voor hygiënemaatregelen.\n\nBen Weyts: 'Zou bizar zijn als Veiligheidsraad hier nog van afwijkt'\n\nIk hoop dat dit advies zo snel mogelijk goedgekeurd wordt.' Dat zegt Vlaams Onderwijsminister Ben Weyts na afloop van de vergadering met de onderwijspartners. 'Het gebeurt niet altijd dat een volledige sector een onderbouwd voorstel op tafel legt dat dan ook nog is afgedekt door de experts van de GEES. Hier nu nog van afwijken zou toch een beetje bizar zijn, vooral als je weet dat heel Vlaanderen snakt naar een bijkomende heropening.'\n\nHet kleuter- en het lager onderwijs krijgen zicht op een volledige heropening. In het secundair onderwijs is het de bedoeling dat alle leerlingen nog minstens één keer naar school kunnen komen. 'In sommige gevallen zal dat misschien maar één dag zijn', zegt Weyts na de vergadering. 'We bieden een maximumscenario aan', zegt hij. 'Is de volledige realisatie daarvan niet mogelijk vanwege de lokale omstandigheden, dan kan men ook minder doen. We bieden gewoon een kader, maar we zijn er rotsvast van overtuigd dat veel scholen snakken naar de mogelijkheid om meer leerlingen te ontvangen.'\n\nIn alle leerjaren blijven de afstandsregels van kracht, behalve bij de kleuters. 'De virologen hebben duidelijk geadviseerd dat het risico toeneemt naarmate de leeftijd toeneemt. Daarom maken we een onderscheid tussen de kleuters en de leerlingen in het lager onderwijs', aldus Weyts.\n\nSchooldirecties: 'Positief dat scholen zelf kunnen beslissen of en hoe ze uitbreiden'\n\nHet is zeker positief dat scholen zelf kunnen beslissen of en hoe ze uitbreiden, klinkt het bij de Vereniging Leidinggevenden Vlaams Onderwijs (VLVO) in een reactie op het advies van de onderwijspartners voor een tweede fase van de heropening van de scholen. Toch zou volgens de vereniging de capaciteit van de scholen nog een probleem kunnen vormen.\n\n'Dit besluit is, als het goedgekeurd wordt door de veiligheidsraad, zeker positief te noemen. Na meer dan twee maanden zullen kinderen en leerlingen blij zijn om terug naar school te kunnen', aldus Marie-Jeanne Baelmans, directeur van VLVO. Maar voor directies en leerkrachten wordt het alweer een zware periode om tegen 2 juni alles rond te krijgen, klinkt het. Op basis van het advies zou de opvang wegvallen voor kleuters, maar niet voor kinderen van de lagere school. Ook blijft het afstandsleren voor een aantal kinderen in voege. 'Er zal gegoocheld moeten worden in sommige basisscholen om alles rond te krijgen', aldus Baelmans.\n\nDe directeur ziet ook een bijkomend probleem ontstaan in verband met de capaciteit van de scholen. 'Een aantal scholen van het basisonderwijs zit met de drie leerjaren die nu al komen, bijna of helemaal aan de maximumcapaciteit door de te nemen maatregelen.' Die maatregelen zoals maximaal 14 kinderen in 1 klas zouden volgens het advies blijven behouden. 'Wellicht wordt voor velen de enige mogelijkheid om alternerend klassen te laten komen, gezien het gebrek aan ruimte', aldus Baelmans nog.\n\nMinister-president Franse Gemeenschap 'geïrriteerd' door Vlaams onderwijsadvies\n\nPierre-Yves Jeholet (MR), minister-president van de Franse Gemeenschap, reageert 'geïrriteerd' op het advies van de Vlaamse onderwijswereld over de verdere heropening van het onderwijs. Dat heeft de MR-politicus vrijdag aan het persagentschap Belga laten weten. Jeholet is ook niet van plan om de kleuterscholen te openen voor 8 juni.\n\nNa overleg tussen alle onderwijspartners stelde de Vlaamse onderwijswereld vrijdag voor om het kleuter- en het lager onderwijs vanaf 2 juni verder te openen. En ook in het secundair onderwijs is het de bedoeling dat alle leerlingen nog minstens één keer naar school kunnen komen.\n\nAan Franstalige kant toont minister-president van de Franse Gemeenschap Pierre-Yves Jeholet zich niet zo opgezet met die Vlaamse 'démarche'. 'Het stoort me een beetje dat men de Nationale Veiligheidsraad voor een voldongen feit wil plaatsen. We moeten allemaal verantwoordelijkheid tonen', aldus Jeholet. 'De Nationale Veiligheidsraad had beslist om de kleuterscholen niet te openen voor 8 juni. We waren het daar allemaal over eens en ook Vlaanderen zat toen mee aan tafel. Voor ons is het duidelijk: ze zullen niet heropenen voor 8 juni.'\n\nOp de laatste Veiligheidsraad werd volgens Jeholet overeengekomen dat de drie Onderwijsministers zouden samenzitten met de experts van de GEES om te bekijken hoe de regels zouden kunnen worden versoepeld. 'Die vergadering heeft nog niet plaatsgevonden. Ik hoop dat ze er begin volgende week komt. Ik begrijp niet waarom er unilateraal van de regels wordt afgeweken. Aan Vlaamse kant werd soms al losjes omgesprongen met de regels, onder meer wat het respecteren van bubbels van 10 personen betreft. Die regel is er met een reden.'\n\nKatholiek Onderwijs: 'Ambitie gerealiseerd om alle kinderen naar school te krijgen'\n\nDirecteur-generaal bij Katholiek Onderwijs Vlaanderen Lieven Boeve is tevreden over de uitkomst van het overleg met Vlaams minister van Onderwijs Ben Weyts. 'We wilden zoveel mogelijk kinderen naar school krijgen en die ambitie hebben we kunnen realiseren', zegt Boeve.\n\nHet kleuter- en het lager onderwijs mag, als het van het Vlaamse onderwijsveld afhangt, volledig openen vanaf 2 juni. Het kleuteronderwijs zal volledig geopend kunnen worden, nadat uit de expertise van de virologen blijkt dat de kinderen onder 12 jaar weinig impact hebben. 'De nieuwe expertise heeft ertoe geleid dat we de veiligheidsmaatregelen hebben kunnen herbekijken. De kleuters zijn niet de motor van de epidemie. Op basis van de eerder versoepelde maatregelen voor de kinderopvang hebben we nu kunnen bepalen om het kleuteronderwijs volledig te openen', stelt Boeve.\n\nIn het lager onderwijs kunnen alle kinderen voor minstens de helft van de schooltijd opnieuw naar school, indien ze daar op organisatorisch vlak in slagen. 'We vragen dat de leerlingen halftijds kunnen terugkeren, maar we begrijpen dat een aantal scholen daar niet in zal slagen. Zij hebben zelf de vrijheid om hierover te beslissen in functie van personeel en infrastructuur', zegt Boeve.\n\nDe klasbubbel voor het lager onderwijs breidt ook uit van 14 naar 20 leerlingen, maar hier opnieuw, indien de school dat zelf mogelijk acht op organisatorisch vlak. 'Er zijn scholen met grotere ruimtes zoals een turnzaal en de kapel en de kerk in het dorp, maar het is ook geen verplichting, die uitbreiding naar 20. Indien de bubbel van 14 goed werkt, mogen ze blijven werken met die bubbel van 14. Maar we geven alle leerlingen de kans om het schooljaar goed af te sluiten', besluit Boeve.\n\nGO!: 'Kwestie van weer vertrouwen te creëren'\n\nHet kan symbolisch of overbodig lijken dat de kleuters en jongeren in de laatste schoolmaand nog kunnen terugkeren naar school, maar voor het Gemeenschapsonderwijs (GO!) betekent dit toch een belangrijk stap voor het psychisch en emotioneel welzijn van de leerlingen. 'Het is een kwestie van weer vertrouwen te creëren', verklaart Raymonda Verdyck, afgevaardigd bestuurder van het Gemeenschapsonderwijs.\n\nVoor vele scholen wordt het opnieuw de puzzel leggen nu het Vlaamse onderwijsveld alle leerlingen opnieuw op school wil krijgen, maar bij het GO! wordt het belang benadrukt van jongeren opnieuw bij elkaar te krijgen. 'Er is nu perspectief voor alle leerlingen naar het einde van schooljaar toe en dat is positief. Het is belangrijk om te zorgen dat leerlingen geen vier à vijf maanden niet op school zijn geweest. Al is het maar om ze in contact te brengen met hun vriendjes, maar ook om te zien waar ze nu staan naar volgend schooljaar toe', vertelt Verdyck. 'Het is belangrijk voor het welbevinden van de leerlingen en het leggen van de verbinding naar hun emotionele en psychische toestand, om hen zo toch op een goede manier het schooljaar te laten afsluiten', stelt Verdyck.\n\nHet blijft tegelijkertijd afwachten of kwetsbare kinderen meteen terugkeren naar school. Er is rekening gehouden met alle veiligheidsvoorschriften, maar bij sommige ouders zal er nog twijfel zijn. 'We brengen begrip op voor ouders die ongerust zijn of voor leerlingen die samenleven met iemand uit een risicogroep. Dan wordt er door de school of de CLB's contact opgenomen', verduidelijkt Verdyck.\n\nEr is wel nog een formeel akkoord van de Veiligheidsraad nodig.De tweede fase moet als definitief gelden tot het einde van het schooljaar, laten de onderwijspartners weten. De eindbeslissing over de heropstart ligt steeds bij de schoolbesturen zelf. Volgens de GEES heeft de heropstart van de lessen voor alle leerlingen jonger dan twaalf weinig impact op de epidemie.Het kleuteronderwijs kan daarom vanaf 2 juni voltijds worden geopend, vinden de partners. De dagopvang voor kleuters vervalt. De klasgroep in het kleuteronderwijs wordt de contactbubbel, ook al is die groter dan 20. Dezelfde bubbel wordt aangehouden tot het einde van het schooljaar. Social distancing moet niet toegepast worden bij de kleuters en de leerkracht moet geen masker dragen bij het lesgeven. In het lager onderwijs willen de onderwijspartners in alle leerjaren minstens de helft van de onderwijstijd voorzien tot het einde van het schooljaar, met een maximum van vier dagen per week. De scholen beslissen zelf over de modaliteiten. Het kan gaan om alternerend leren, halve dagen en volledige dagen les. Hier blijft social distancing wel de norm en ook de oppervlaktenormen blijven gehandhaafd. De contactbubbels kunnen worden uitgebreid tot maximaal twintig leerlingen. In het secundair onderwijs zullen de leerlingen van het tweede en het vierde jaar de lessen op school kunnen hervatten vanaf 2 juni. De leerlingen komen gedurende maximum twee volle dagen of vier halve dagen per week naar school. Leerlingen van het eerste, derde en vijfde jaar gewoon secundair onderwijs worden ten minste één dag, en meer als het kan, uitgenodigd in de loop van de rest van het schooljaar. Hetzelfde geldt voor leerlingen van het deeltijds beroepssecundair onderwijs. In het buitengewoon onderwijs wordt de beslissing over de verdere heropstart volledig in handen van de directies gegeven. De scholen worden gevraagd om in de week van 2 juni duidelijkheid te geven over de manier van evalueren. Er wordt hen extra financiering beloofd voor hygiënemaatregelen.Ik hoop dat dit advies zo snel mogelijk goedgekeurd wordt.' Dat zegt Vlaams Onderwijsminister Ben Weyts na afloop van de vergadering met de onderwijspartners. 'Het gebeurt niet altijd dat een volledige sector een onderbouwd voorstel op tafel legt dat dan ook nog is afgedekt door de experts van de GEES. Hier nu nog van afwijken zou toch een beetje bizar zijn, vooral als je weet dat heel Vlaanderen snakt naar een bijkomende heropening.'Het kleuter- en het lager onderwijs krijgen zicht op een volledige heropening. In het secundair onderwijs is het de bedoeling dat alle leerlingen nog minstens één keer naar school kunnen komen. 'In sommige gevallen zal dat misschien maar één dag zijn', zegt Weyts na de vergadering. 'We bieden een maximumscenario aan', zegt hij. 'Is de volledige realisatie daarvan niet mogelijk vanwege de lokale omstandigheden, dan kan men ook minder doen. We bieden gewoon een kader, maar we zijn er rotsvast van overtuigd dat veel scholen snakken naar de mogelijkheid om meer leerlingen te ontvangen.' In alle leerjaren blijven de afstandsregels van kracht, behalve bij de kleuters. 'De virologen hebben duidelijk geadviseerd dat het risico toeneemt naarmate de leeftijd toeneemt. Daarom maken we een onderscheid tussen de kleuters en de leerlingen in het lager onderwijs', aldus Weyts. Het is zeker positief dat scholen zelf kunnen beslissen of en hoe ze uitbreiden, klinkt het bij de Vereniging Leidinggevenden Vlaams Onderwijs (VLVO) in een reactie op het advies van de onderwijspartners voor een tweede fase van de heropening van de scholen. Toch zou volgens de vereniging de capaciteit van de scholen nog een probleem kunnen vormen.'Dit besluit is, als het goedgekeurd wordt door de veiligheidsraad, zeker positief te noemen. Na meer dan twee maanden zullen kinderen en leerlingen blij zijn om terug naar school te kunnen', aldus Marie-Jeanne Baelmans, directeur van VLVO. Maar voor directies en leerkrachten wordt het alweer een zware periode om tegen 2 juni alles rond te krijgen, klinkt het. Op basis van het advies zou de opvang wegvallen voor kleuters, maar niet voor kinderen van de lagere school. Ook blijft het afstandsleren voor een aantal kinderen in voege. 'Er zal gegoocheld moeten worden in sommige basisscholen om alles rond te krijgen', aldus Baelmans. De directeur ziet ook een bijkomend probleem ontstaan in verband met de capaciteit van de scholen. 'Een aantal scholen van het basisonderwijs zit met de drie leerjaren die nu al komen, bijna of helemaal aan de maximumcapaciteit door de te nemen maatregelen.' Die maatregelen zoals maximaal 14 kinderen in 1 klas zouden volgens het advies blijven behouden. 'Wellicht wordt voor velen de enige mogelijkheid om alternerend klassen te laten komen, gezien het gebrek aan ruimte', aldus Baelmans nog. Pierre-Yves Jeholet (MR), minister-president van de Franse Gemeenschap, reageert 'geïrriteerd' op het advies van de Vlaamse onderwijswereld over de verdere heropening van het onderwijs. Dat heeft de MR-politicus vrijdag aan het persagentschap Belga laten weten. Jeholet is ook niet van plan om de kleuterscholen te openen voor 8 juni. Na overleg tussen alle onderwijspartners stelde de Vlaamse onderwijswereld vrijdag voor om het kleuter- en het lager onderwijs vanaf 2 juni verder te openen. En ook in het secundair onderwijs is het de bedoeling dat alle leerlingen nog minstens één keer naar school kunnen komen. Aan Franstalige kant toont minister-president van de Franse Gemeenschap Pierre-Yves Jeholet zich niet zo opgezet met die Vlaamse 'démarche'. 'Het stoort me een beetje dat men de Nationale Veiligheidsraad voor een voldongen feit wil plaatsen. We moeten allemaal verantwoordelijkheid tonen', aldus Jeholet. 'De Nationale Veiligheidsraad had beslist om de kleuterscholen niet te openen voor 8 juni. We waren het daar allemaal over eens en ook Vlaanderen zat toen mee aan tafel. Voor ons is het duidelijk: ze zullen niet heropenen voor 8 juni.' Op de laatste Veiligheidsraad werd volgens Jeholet overeengekomen dat de drie Onderwijsministers zouden samenzitten met de experts van de GEES om te bekijken hoe de regels zouden kunnen worden versoepeld. 'Die vergadering heeft nog niet plaatsgevonden. Ik hoop dat ze er begin volgende week komt. Ik begrijp niet waarom er unilateraal van de regels wordt afgeweken. Aan Vlaamse kant werd soms al losjes omgesprongen met de regels, onder meer wat het respecteren van bubbels van 10 personen betreft. Die regel is er met een reden.' Directeur-generaal bij Katholiek Onderwijs Vlaanderen Lieven Boeve is tevreden over de uitkomst van het overleg met Vlaams minister van Onderwijs Ben Weyts. 'We wilden zoveel mogelijk kinderen naar school krijgen en die ambitie hebben we kunnen realiseren', zegt Boeve.Het kleuter- en het lager onderwijs mag, als het van het Vlaamse onderwijsveld afhangt, volledig openen vanaf 2 juni. Het kleuteronderwijs zal volledig geopend kunnen worden, nadat uit de expertise van de virologen blijkt dat de kinderen onder 12 jaar weinig impact hebben. 'De nieuwe expertise heeft ertoe geleid dat we de veiligheidsmaatregelen hebben kunnen herbekijken. De kleuters zijn niet de motor van de epidemie. Op basis van de eerder versoepelde maatregelen voor de kinderopvang hebben we nu kunnen bepalen om het kleuteronderwijs volledig te openen', stelt Boeve. In het lager onderwijs kunnen alle kinderen voor minstens de helft van de schooltijd opnieuw naar school, indien ze daar op organisatorisch vlak in slagen. 'We vragen dat de leerlingen halftijds kunnen terugkeren, maar we begrijpen dat een aantal scholen daar niet in zal slagen. Zij hebben zelf de vrijheid om hierover te beslissen in functie van personeel en infrastructuur', zegt Boeve. De klasbubbel voor het lager onderwijs breidt ook uit van 14 naar 20 leerlingen, maar hier opnieuw, indien de school dat zelf mogelijk acht op organisatorisch vlak. 'Er zijn scholen met grotere ruimtes zoals een turnzaal en de kapel en de kerk in het dorp, maar het is ook geen verplichting, die uitbreiding naar 20. Indien de bubbel van 14 goed werkt, mogen ze blijven werken met die bubbel van 14. Maar we geven alle leerlingen de kans om het schooljaar goed af te sluiten', besluit Boeve. Het kan symbolisch of overbodig lijken dat de kleuters en jongeren in de laatste schoolmaand nog kunnen terugkeren naar school, maar voor het Gemeenschapsonderwijs (GO!) betekent dit toch een belangrijk stap voor het psychisch en emotioneel welzijn van de leerlingen. 'Het is een kwestie van weer vertrouwen te creëren', verklaart Raymonda Verdyck, afgevaardigd bestuurder van het Gemeenschapsonderwijs.Voor vele scholen wordt het opnieuw de puzzel leggen nu het Vlaamse onderwijsveld alle leerlingen opnieuw op school wil krijgen, maar bij het GO! wordt het belang benadrukt van jongeren opnieuw bij elkaar te krijgen. 'Er is nu perspectief voor alle leerlingen naar het einde van schooljaar toe en dat is positief. Het is belangrijk om te zorgen dat leerlingen geen vier à vijf maanden niet op school zijn geweest. Al is het maar om ze in contact te brengen met hun vriendjes, maar ook om te zien waar ze nu staan naar volgend schooljaar toe', vertelt Verdyck. 'Het is belangrijk voor het welbevinden van de leerlingen en het leggen van de verbinding naar hun emotionele en psychische toestand, om hen zo toch op een goede manier het schooljaar te laten afsluiten', stelt Verdyck. Het blijft tegelijkertijd afwachten of kwetsbare kinderen meteen terugkeren naar school. Er is rekening gehouden met alle veiligheidsvoorschriften, maar bij sommige ouders zal er nog twijfel zijn. 'We brengen begrip op voor ouders die ongerust zijn of voor leerlingen die samenleven met iemand uit een risicogroep. Dan wordt er door de school of de CLB's contact opgenomen', verduidelijkt Verdyck.",Kleuter- en basisonderwijs kan heropenen vanaf 2 juni,nl
9419,"De favoriet van de basis en de burgemeesters, en dus een grote kanshebber. Zo werd de kandidatuur van Egbert Lachaert voor het voorzitterschap van Open Vld aan het begin van de verkiezingscampagne ingeschat. Een juiste voorspelling, zo blijkt. Ook zijn uitgesproken liberale sociaaleconomische profiel speelde in zijn voordeel.\n\n""Wanneer ik heb besloten me kandidaat te stellen voor het voorzitterschap? Toen Francesco Vanderjeugd een maand geleden zijn ambitie om partijvoorzitter te worden opborg en zich achter Bart Tommelein schaarde. Ik kreeg toen veel telefoontjes van liberale West-Vlamingen met de vraag dat ik me kandidaat zou stellen. Er was behoefte aan iemand die de blauwe basisprincipes scherp zou stellen."" Dat vertelde Egbert Lachaert begin februari aan de telefoon, toen Trends hem contacteerde voor een portret. ""Met de liberale basisprincipes bedoel ik dat we opkomen voor de mensen die werken. Mijn boodschap is ook dat iemand recht heeft op alle sociale voorzieningen als hij ons land binnenkomt, maar hij moet dan wel bijdragen"", legt de Oost-Vlaming uit. Dat programma doet aan dat van de N-VA denken. Lachaert repliceert: ""Ik wil België niet afbreken, maar ik wil wel een efficiëntere en slankere staat.""\n\n...\n\n""Wanneer ik heb besloten me kandidaat te stellen voor het voorzitterschap? Toen Francesco Vanderjeugd een maand geleden zijn ambitie om partijvoorzitter te worden opborg en zich achter Bart Tommelein schaarde. Ik kreeg toen veel telefoontjes van liberale West-Vlamingen met de vraag dat ik me kandidaat zou stellen. Er was behoefte aan iemand die de blauwe basisprincipes scherp zou stellen."" Dat vertelde Egbert Lachaert begin februari aan de telefoon, toen Trends hem contacteerde voor een portret. ""Met de liberale basisprincipes bedoel ik dat we opkomen voor de mensen die werken. Mijn boodschap is ook dat iemand recht heeft op alle sociale voorzieningen als hij ons land binnenkomt, maar hij moet dan wel bijdragen"", legt de Oost-Vlaming uit. Dat programma doet aan dat van de N-VA denken. Lachaert repliceert: ""Ik wil België niet afbreken, maar ik wil wel een efficiëntere en slankere staat.""Egbert Lachaert was naast Bart Tommelein, Stefaan Nuytten en Els Ampe de vierde kandidaat-voorzitter bij de Vlaamse liberalen. Aanvankelijk moesten de verkiezingen eind maart plaatsvinden, maar door de coronacrisis werden ze uitgesteld naar mei. Lachaert haalde het al in de eerste ronde, met 61 procent van de stemmen.De Merelbekenaar wordt gezien als de kandidaat van de donkerblauwe rechterflank. Hij kwam eind november in allerijl terug van een parlementaire missie in Taiwan, toen het ernaar uitzag dat voorzitter Gwendolyn Rutten overstag zou gaan en een paars-groene regering wilde vormen met PS-voorzitter Paul Magnette, op basis van een informateursnota die donkerrood kleurde. ""Het paars-groene verhaal is voorbij en momenteel zit onze partij in het defensief"", zei Lachaert begin februari aan Trends. ""We kunnen federaal nog altijd uit de boot vallen. Als we toch in een regering stappen, zal het niet makkelijk gaan. Zelfs zonder de N-VA wordt het aartsmoeilijk met de PS een akkoord te schrijven. De socialisten willen de taxshift en de lagere vennootschapsbelasting van de regering-Michel terugdraaien. Dat gaat niet."" Ondertussen sluit Lachaert paars-groen of Vivali niet langer uit, maar de kans blijft klein. Het is bekend dat zijn standpunten ver van die van Groen/Ecolo en de PS staan.Zijn kritische houding tegenover de PS heeft Lachaert nooit windeieren gelegd. In 2012 haalde hij bij de voorzittersverkiezingen uit het niets 41 procent van de stemmen. ""Omdat hij toen een veto stelde tegen een regeringsdeelname met de PS"", zegt een partijtopper. ""Gwendolyn Rutten won de verkiezingen en werd onder druk gezet om Lachaert in het partijbestuur op te nemen. Die stroming in de partij moest toch vertegenwoordigd zijn aan de top? Maar Rutten had er geen oren naar.""In de loop van de jaren is Lachaert in de partij opgeklommen tot fractievoorzitter in de Kamer. ""Hij heeft de steun van de burgemeesters en een belangrijk deel van de basis"", zei een liberale kabinetsmedewerker begin dit jaar. ""Een grote kanshebber dus. De mensen die voor de partij werken, zullen eerder Bart Tommelein steunen. Ik verwacht een duel Lachaert-Tommelein met een nipt eindresultaat."" Uiteindelijk werd het een ruime zege voor de Oost-Vlaming.Egbert Lachaert komt uit de donkerblauwe rand rond Gent, en werd volbloed liberaal als reactie op een extreemlinkse leraar geschiedenis. Wijlen zijn vader Patrick Lachaert was een tijdlang Vlaams volksvertegenwoordiger voor Open Vld. Net zoals zijn vader begon Egbert Lachaert zijn loopbaan als advocaat. Hij specialiseerde zich in sociaal recht en arbeidsrecht. ""Ik heb dat dertien jaar gedaan en moest meermaals met de vakbonden onderhandelen tijdens sociale conflicten en herstructureringen.""""Weinig politici kennen de arbeidsmarkt en het arbeidsrecht zo goed als Egbert"", zegt een kabinetsmedewerker. ""Hij onderhandelde over die materie tijdens de formatie van de regering-Michel."" Hij profileerde zich daarna als een scherpe criticus van minister van Werk Kris Peeters (CD&V) en de sociale partners. Die probeerden volgens de Open Vld'er regeringsmaatregelen uit te hollen, zoals de strengere toegang tot het brugpensioen of SWT.Zijn werk als parlementslid combineert hij met die van eerste schepen in Merelbeke. Dat betekent dat er minder tijd is voor zijn hobby's, voetbal en fietsen. ""Op vrijdagavond naar de voetbaltraining van mijn zoon gaan, is heilig. Elk jaar staat ook een fietsvakantie op de agenda."" Op zijn 26ste, net na zijn stage aan de balie, fietste Lachaert vier maanden door Australië en Nieuw-Zeeland. ""Ik heb me nog nooit zo vrij gevoeld als in het Tasmaanse regenwoud"", zei hij daarover.","Egbert Lachaert, de voorzitter die terug naar de blauwe basisprincipes wil",nl
9420,"Egbert Lachaert heeft de Open VLD-voorzittersverkiezingen gewonnen. Hij volgt zo Gwendolyn Rutten op.\n\nKamerlid Egbert Lachaert heeft de voorzittersverkiezingen bij Open Vld gewonnen. Hij haalde in de eerste ronde 61,03 procent van de stemmen. De andere favoriet Bart Tommelein kreeg 29,74 procent van de stemmen. In totaal brachten 16.128 leden een geldige stem uit.\n\nLachaert en Tommelein waren de topkandidaten om Gwendolyn Rutten de komende vier jaar op te volgen aan het hoofd van de Vlaamse liberalen. Dat Lachaert het in een ronde zo afgetekend haalt, is opvallend. Het verschil is wel duidelijk. De Oost-Vlaming kreeg 9.784 stemmen, terwijl Tommelein het met 4.768 stemmen moest doen. Bij de andere kandidaten kreeg Els Ampe 1.172 stemmen, ofwel 7,31 procent. Stefaan Nuytten tot slot haalde 307 stemmen, ofwel 1,92 procent. 'Dit is een droomscenario', reageerde Kamerfractieleider Lachaert. 'Ik dacht dat er een tweede ronde zou komen. Zo'n duidelijke overwinning geeft een fijn gevoel'.\n\nHet is de tweede keer dat Lachaert een gooi deed naar het voorzitterschap. De vorige keer, in 2012, nam hij het op tegen Gwendolyn Rutten, maar moest hij de duimen leggen. Lachaert wil een stuk vernieuwing brengen in de partij en inhoudelijk scherp stellen op een aantal kernthema's. 'Op het vlak van Werk, Economie en Overheidsefficiëntie verwachten de mensen dat we de marktleider zijn', aldus Lachaert. Maar Open Vld mag zich niet exclusief op één groep in de samenleving richten, luidde het. 'Het liberalisme moet een brede beweging zijn die brede lagen van de bevolking aanspreekt.'\n\nWellicht komen er in het najaar nog congressen om de structuur en inhoud op scherp te stellen. En een nieuwe naam? Als die er komt, moet dat het sluitstuk zijn van een hervorming. Eerst een nieuwe naam kiezen en dan hervormen, zou volgens Lachaert niet geloofwaardig zijn. Hij hoopt alleszins dat Open Vld (of de opvolger) opnieuw 20 procent van de stemmen kan halen. 'Dat is een mooi streefcijfer.'\n\nLachaert kwam voor de coronacrisis vooral in beeld als het boegbeeld van het verzet binnen de liberale partij tegen een paarsgroene regering, zoals PS-voorzitter Paul Magnette die voor ogen had. Magnette en sp.a-voorzitter Conner Rousseau zijn bezig met een voorzichtige consultatieronde. 'Wij zullen als liberalen constructief meewerken, maar voor mij primeert de inhoud. Wij zullen geen agenda goedkeuren waar de leden niet mee kunnen leven', verzekert hij. In het verliezende kamp besefte Bart Tommelein, oud-minister en burgemeester van Oostende, dat het verschil met Lachaert duidelijk is.\n\nEen reden daarvoor ziet Tommelein in de 'lage opkomst'. 'Ik wist dat die niet in mijn voordeel speelde.' Hij ziet daarin ook een boodschap voor het nieuwe bestuur. 'De leden waren niet gemotiveerd genoeg en hebben het voor een stuk aan zich voorbij laten gaan.' Wat Tommelein niet wil zien gebeuren, is dat Open Vld een rechtse partij wordt. 'Als 30 procent voor mij heeft gestemd, dan willen ze ook dat er invulling wordt gegeven aan het volksliberalisme en een breed liberalisme. Niet rechts, maar wel met aandacht voor de thema's die de mensen bezig houden', aldus Tommelein.\n\nEls Ampe bedankte de andere kandidaten voor de sportieve campagne en beloofde voor de basis te blijven knokken. Dat eerste is opvallend. Ampe kreeg nogal wat kritiek over de soms forse filmpjes met kritiek op de coronamaatregelen die ze via twitter verspreidde, terwijl er net was gevraagd een serene campagne te voeren. Ze blijft alleszins achter die campagne staan.\n\n'Ik ben ervan overtuigd dat we met Egbert een nieuw liberaal programma gaan kunnen schrijven, dat inzet op de relance na de coronacrisis', besloot Nuytten.\n\nAlexander De Croo eerste ondervoorzitter\n\nFederaal minister Alexander De Croo wordt de eerste ondervoorzitter van Open Vld. Hij kreeg bij de verkiezingen voor het partijbestuur de meeste stemmen achter zijn naam - meer dan de nieuwe voorzitter Egbert Lachaert.\n\nSamen met een nieuwe voorzitter mochten de liberale leden ook stemmen voor het nieuwe partijbestuur. Dat zal 28 leden tellen, waarvan er 20 rechtstreeks werden verkozen. De acht overige leden komen uit de provincies en het Brussels gewest. De meeste stemmen gingen naar voormalig voorzitter Alexander De Croo, die er 12.051 achter zijn naam kreeg. Op de tweede plaats volgt Egbert Lachaert met 9.078 stemmen. Minister van Sociale Zaken Maggie De Block is derde met 7.974 stemmen. Ze blijft dus populair binnen haar partij. Vier jaar geleden haalde ze wel nog de meeste stemmen voor het partijbestuur. De lijst met rechtstreeks verkozen leden bevat weinig grote verrassingen. Francesco Vanderjeugd, die een tijd kandidaat-voorzitter was maar finaal tot het team rond Bart Tommelein toetrad, schopt het wel tot het partijbestuur. Hij haalde 5.153 stemmen. En kandidaat-voorzitster Els Ampe kon zich als twintigste van een zitje in het partijbestuur verzekeren. Ouderdomsdeken en oud-voorzitter Herman De Croo - toen nog van de PVV - blijft eveneens in het partijbureau zetelen, net als collega-oud-voorzitters Bart Somers, Gwendolyn Rutten, Karel De Gucht en Dirk Sterckx. Guy Verhofstadt en Bart Tommelein, die wel voor het voorzitterschap ging, waren geen kandidaat.\n\nKamerlid Egbert Lachaert heeft de voorzittersverkiezingen bij Open Vld gewonnen. Hij haalde in de eerste ronde 61,03 procent van de stemmen. De andere favoriet Bart Tommelein kreeg 29,74 procent van de stemmen. In totaal brachten 16.128 leden een geldige stem uit.Lachaert en Tommelein waren de topkandidaten om Gwendolyn Rutten de komende vier jaar op te volgen aan het hoofd van de Vlaamse liberalen. Dat Lachaert het in een ronde zo afgetekend haalt, is opvallend. Het verschil is wel duidelijk. De Oost-Vlaming kreeg 9.784 stemmen, terwijl Tommelein het met 4.768 stemmen moest doen. Bij de andere kandidaten kreeg Els Ampe 1.172 stemmen, ofwel 7,31 procent. Stefaan Nuytten tot slot haalde 307 stemmen, ofwel 1,92 procent. 'Dit is een droomscenario', reageerde Kamerfractieleider Lachaert. 'Ik dacht dat er een tweede ronde zou komen. Zo'n duidelijke overwinning geeft een fijn gevoel'. Het is de tweede keer dat Lachaert een gooi deed naar het voorzitterschap. De vorige keer, in 2012, nam hij het op tegen Gwendolyn Rutten, maar moest hij de duimen leggen. Lachaert wil een stuk vernieuwing brengen in de partij en inhoudelijk scherp stellen op een aantal kernthema's. 'Op het vlak van Werk, Economie en Overheidsefficiëntie verwachten de mensen dat we de marktleider zijn', aldus Lachaert. Maar Open Vld mag zich niet exclusief op één groep in de samenleving richten, luidde het. 'Het liberalisme moet een brede beweging zijn die brede lagen van de bevolking aanspreekt.' Wellicht komen er in het najaar nog congressen om de structuur en inhoud op scherp te stellen. En een nieuwe naam? Als die er komt, moet dat het sluitstuk zijn van een hervorming. Eerst een nieuwe naam kiezen en dan hervormen, zou volgens Lachaert niet geloofwaardig zijn. Hij hoopt alleszins dat Open Vld (of de opvolger) opnieuw 20 procent van de stemmen kan halen. 'Dat is een mooi streefcijfer.' Lachaert kwam voor de coronacrisis vooral in beeld als het boegbeeld van het verzet binnen de liberale partij tegen een paarsgroene regering, zoals PS-voorzitter Paul Magnette die voor ogen had. Magnette en sp.a-voorzitter Conner Rousseau zijn bezig met een voorzichtige consultatieronde. 'Wij zullen als liberalen constructief meewerken, maar voor mij primeert de inhoud. Wij zullen geen agenda goedkeuren waar de leden niet mee kunnen leven', verzekert hij. In het verliezende kamp besefte Bart Tommelein, oud-minister en burgemeester van Oostende, dat het verschil met Lachaert duidelijk is. Een reden daarvoor ziet Tommelein in de 'lage opkomst'. 'Ik wist dat die niet in mijn voordeel speelde.' Hij ziet daarin ook een boodschap voor het nieuwe bestuur. 'De leden waren niet gemotiveerd genoeg en hebben het voor een stuk aan zich voorbij laten gaan.' Wat Tommelein niet wil zien gebeuren, is dat Open Vld een rechtse partij wordt. 'Als 30 procent voor mij heeft gestemd, dan willen ze ook dat er invulling wordt gegeven aan het volksliberalisme en een breed liberalisme. Niet rechts, maar wel met aandacht voor de thema's die de mensen bezig houden', aldus Tommelein. Els Ampe bedankte de andere kandidaten voor de sportieve campagne en beloofde voor de basis te blijven knokken. Dat eerste is opvallend. Ampe kreeg nogal wat kritiek over de soms forse filmpjes met kritiek op de coronamaatregelen die ze via twitter verspreidde, terwijl er net was gevraagd een serene campagne te voeren. Ze blijft alleszins achter die campagne staan. 'Ik ben ervan overtuigd dat we met Egbert een nieuw liberaal programma gaan kunnen schrijven, dat inzet op de relance na de coronacrisis', besloot Nuytten. Federaal minister Alexander De Croo wordt de eerste ondervoorzitter van Open Vld. Hij kreeg bij de verkiezingen voor het partijbestuur de meeste stemmen achter zijn naam - meer dan de nieuwe voorzitter Egbert Lachaert. Samen met een nieuwe voorzitter mochten de liberale leden ook stemmen voor het nieuwe partijbestuur. Dat zal 28 leden tellen, waarvan er 20 rechtstreeks werden verkozen. De acht overige leden komen uit de provincies en het Brussels gewest. De meeste stemmen gingen naar voormalig voorzitter Alexander De Croo, die er 12.051 achter zijn naam kreeg. Op de tweede plaats volgt Egbert Lachaert met 9.078 stemmen. Minister van Sociale Zaken Maggie De Block is derde met 7.974 stemmen. Ze blijft dus populair binnen haar partij. Vier jaar geleden haalde ze wel nog de meeste stemmen voor het partijbestuur. De lijst met rechtstreeks verkozen leden bevat weinig grote verrassingen. Francesco Vanderjeugd, die een tijd kandidaat-voorzitter was maar finaal tot het team rond Bart Tommelein toetrad, schopt het wel tot het partijbestuur. Hij haalde 5.153 stemmen. En kandidaat-voorzitster Els Ampe kon zich als twintigste van een zitje in het partijbestuur verzekeren. Ouderdomsdeken en oud-voorzitter Herman De Croo - toen nog van de PVV - blijft eveneens in het partijbureau zetelen, net als collega-oud-voorzitters Bart Somers, Gwendolyn Rutten, Karel De Gucht en Dirk Sterckx. Guy Verhofstadt en Bart Tommelein, die wel voor het voorzitterschap ging, waren geen kandidaat.",Lachaert volgt Rutten op als Open VLD-voorzitter,nl
9421,"China wil in de toekomst eigen veiligheidsdiensten 'wanneer dat nodig is' vestigen in Hongkong, en die daar ook kunnen inzetten. Dat maakt deel uit van een besluit over veiligheidswetten voor de stadstaat, waarover het Nationale Volkscongres zal beslissen.\n\nDe Hongkongse regeringsleider Carrie Lam liet alvast, weinig verrassend, weten dat ze bereid is met Peking samen te werken. Ze wil dat de wet zo snel mogelijk doorgevoerd wordt. In een persbericht verzekerde Lam dat het voorstel 'de rechten en vrijheiden waarvan de bevolking van Hongkong geniet, niet zal aantasten'.\n\nPogingen van Peking om zich met het rechtssysteem van Hongkong te bemoeien, lokten vorig jaar massale protesten uit in de semi-autonome stad. De motivatie van Peking is dat Hongkong de instellingen en de mechanismen voor de bewaring van de nationale veiligheid moet verbeteren. Indien nodig moeten ook de veiligheidsdiensten die onder het gezag van Peking vallen zich in Hongkong kunnen vestigen 'om te voldoen aan de relevante verplichtingen voor de nationale veiligheid'.\n\nVerwacht wordt dat het Chinese Volkscongres hiermee akkoord zal gaan. De wet zal dan toegevoegd worden aan de grondwet van Hongkong, net als andere nationale wetten die toegevoegd werden aan die grondwet. De wetgeving is in Hongkong dan ook omstreden, omdat het parlement in Hongkong omzeild wordt.\n\nDoor de nieuwe wet wil Peking meer grip krijgen op de onrust in Hongkong. De protesten begonnen vorig jaar en waren aanvankelijk gericht tegen een andere omstreden wet die uitlevering van onderdanen aan China mogelijk zou maken. Toen die wet van tafel was, richtten de protesten zich tegen de toenemende invloed van China.\n\nOppositieleden in de stad maken zich intussen grote zorgen om de nieuwe Chinese wet. 'Peking probeert de kritische stemmen van de Hongkongers met angst en geweld het zwijgen op te leggen', tweette de bekende activist Joshua Wong. De activisten roepen ook op tot nieuwe demonstraties. Tijdens een zitting van het parlement in Hongkong kwam het vrijdag al tot protest. Oppositieparlementsleden omcirkelden voorzitter Starry Lee, die pro-Peking is, en riepen slogans zoals 'Hongkong wordt Xinjian' en 'Hongkongers revolteer'.\n\nDe wet vormt een bedreiging voor het grondwettelijk principe van 'één land, twee systemen', waaronder Hongkong zijn eigen economische en bestuurlijke systemen mag hanteren. De Amerikaanse president Donald Trump waarschuwde dat de Verenigde Staten 'sterk zullen reageren' als China de wet invoert.\n\nLees ook: Waarom autoritaire regimes de coronacrisis niet efficiënt kunnen aanpakken\n\nDe Hongkongse regeringsleider Carrie Lam liet alvast, weinig verrassend, weten dat ze bereid is met Peking samen te werken. Ze wil dat de wet zo snel mogelijk doorgevoerd wordt. In een persbericht verzekerde Lam dat het voorstel 'de rechten en vrijheiden waarvan de bevolking van Hongkong geniet, niet zal aantasten'. Pogingen van Peking om zich met het rechtssysteem van Hongkong te bemoeien, lokten vorig jaar massale protesten uit in de semi-autonome stad. De motivatie van Peking is dat Hongkong de instellingen en de mechanismen voor de bewaring van de nationale veiligheid moet verbeteren. Indien nodig moeten ook de veiligheidsdiensten die onder het gezag van Peking vallen zich in Hongkong kunnen vestigen 'om te voldoen aan de relevante verplichtingen voor de nationale veiligheid'. Verwacht wordt dat het Chinese Volkscongres hiermee akkoord zal gaan. De wet zal dan toegevoegd worden aan de grondwet van Hongkong, net als andere nationale wetten die toegevoegd werden aan die grondwet. De wetgeving is in Hongkong dan ook omstreden, omdat het parlement in Hongkong omzeild wordt. Door de nieuwe wet wil Peking meer grip krijgen op de onrust in Hongkong. De protesten begonnen vorig jaar en waren aanvankelijk gericht tegen een andere omstreden wet die uitlevering van onderdanen aan China mogelijk zou maken. Toen die wet van tafel was, richtten de protesten zich tegen de toenemende invloed van China. Oppositieleden in de stad maken zich intussen grote zorgen om de nieuwe Chinese wet. 'Peking probeert de kritische stemmen van de Hongkongers met angst en geweld het zwijgen op te leggen', tweette de bekende activist Joshua Wong. De activisten roepen ook op tot nieuwe demonstraties. Tijdens een zitting van het parlement in Hongkong kwam het vrijdag al tot protest. Oppositieparlementsleden omcirkelden voorzitter Starry Lee, die pro-Peking is, en riepen slogans zoals 'Hongkong wordt Xinjian' en 'Hongkongers revolteer'. De wet vormt een bedreiging voor het grondwettelijk principe van 'één land, twee systemen', waaronder Hongkong zijn eigen economische en bestuurlijke systemen mag hanteren. De Amerikaanse president Donald Trump waarschuwde dat de Verenigde Staten 'sterk zullen reageren' als China de wet invoert.",Waarom Hong Kong panikeert: China wil eigen veiligheidsdiensten inzetten,nl
9422,"De Amerikaanse president Donald Trump heeft donderdag aangekondigd dat de Verenigde Staten zich terugtrekken uit het Open Skies-verdrag, waarmee militaire bewegingen en wapenreducties kunnen worden geverifieerd van de landen die het verdrag ondertekenden.\n\n'Rusland heeft het verdrag niet nageleefd', verklaarde de Amerikaanse president. 'Zolang ze het niet naleven, trekken wij er ons uit terug.'\n\nHet internationale verdrag geeft landen de mogelijkheid ongewapende observatievluchten boven elkaars grondgebied uit te voeren, in een poging 'transparantie en vertrouwen' op te bouwen, zei een hoge functionaris. Het verdrag, dat drie decennia geleden tot stand kwam, laat 34 landen, waaronder de VS en Rusland, toe dergelijke observatievluchten uit te voeren.\n\nAmerikaanse functionarissen zeggen dat Moskou Open Skies heeft geschonden door observatievluchten te blokkeren boven bepaalde gebieden, waaronder de Russische enclave Kaliningrad, en boven Russische legeroefeningen. Rusland vindt dat de Amerikaanse terugtrekking uit het verdrag op een 'ongegrond' voorwendsel steunt, want Rusland heeft het akkoord niet geschonden, zo reageerde een Russische hoge functionaris.\n\n'Dit is volkomen ongegrond', zei de directeur van de wapenbeheersingsafdeling van het Russische ministerie van Buitenlandse Zaken, Vladimir Yermakov, volgens het persbureau TASS. 'Het is niet de eerste keer dat de VS de zaken proberen voor te stellen alsof Rusland iets schendt, als voorwendsel om uit wapenbeheersingsakkoorden te stappen', aldus Yermakov.\n\nRusland blijft\n\n'De terugtrekking van de Verenigde Staten uit dit verdrag betekent niet alleen een zware klap voor de grondslag van de Europese veiligheid, maar ook voor de bestaande militaire veiligheidsinstrumenten en de essentiële veiligheidsbelangen van de bondgenoten van de VS', verklaarde de Russische viceminister van Buitenlandse Zaken, Alexandre Grushko.\n\n'Zolang het verdrag blijft gelden, hebben wij de intentie alle rechten en plichten die eruit voortvloeien, volledig te respecteren. We vertrekken vanuit het principe dat de andere landen op dezelfde wijze zullen handelen door hun verplichtingen ter goeder trouw zullen behandelen.'\n\nDuitsland roept op om terugtrekking te heroverwegen\n\nDuitsland roept de Verenigde Staten op om de beslissing te heroverwegen. De Duitse minister van Buitenlandse Zaken Heiko Maas vraagt tegelijk ook aan Rusland om zijn verplichtingen volledig na te komen.\n\nDuitsland hoopt de Amerikaanse regering nog op andere gedachten te brengen. Volgens Maas hebben Frankrijk, Polen en het Verenigd Koninkrijk 'al herhaaldelijk' aan Washington uitgelegd dat 'moeilijkheden met de toepassing van het verdrag langs de kant van Rusland de laatste jaren' een terugtrekking uit het verdrag 'niet zouden rechtvaardigen'. Vrijdagnamiddag vindt alvast een spoedvergadering plaats van de Navo-ambassadeurs.\n\n'Rusland heeft het verdrag niet nageleefd', verklaarde de Amerikaanse president. 'Zolang ze het niet naleven, trekken wij er ons uit terug.' Het internationale verdrag geeft landen de mogelijkheid ongewapende observatievluchten boven elkaars grondgebied uit te voeren, in een poging 'transparantie en vertrouwen' op te bouwen, zei een hoge functionaris. Het verdrag, dat drie decennia geleden tot stand kwam, laat 34 landen, waaronder de VS en Rusland, toe dergelijke observatievluchten uit te voeren. Amerikaanse functionarissen zeggen dat Moskou Open Skies heeft geschonden door observatievluchten te blokkeren boven bepaalde gebieden, waaronder de Russische enclave Kaliningrad, en boven Russische legeroefeningen. Rusland vindt dat de Amerikaanse terugtrekking uit het verdrag op een 'ongegrond' voorwendsel steunt, want Rusland heeft het akkoord niet geschonden, zo reageerde een Russische hoge functionaris. 'Dit is volkomen ongegrond', zei de directeur van de wapenbeheersingsafdeling van het Russische ministerie van Buitenlandse Zaken, Vladimir Yermakov, volgens het persbureau TASS. 'Het is niet de eerste keer dat de VS de zaken proberen voor te stellen alsof Rusland iets schendt, als voorwendsel om uit wapenbeheersingsakkoorden te stappen', aldus Yermakov. 'De terugtrekking van de Verenigde Staten uit dit verdrag betekent niet alleen een zware klap voor de grondslag van de Europese veiligheid, maar ook voor de bestaande militaire veiligheidsinstrumenten en de essentiële veiligheidsbelangen van de bondgenoten van de VS', verklaarde de Russische viceminister van Buitenlandse Zaken, Alexandre Grushko. 'Zolang het verdrag blijft gelden, hebben wij de intentie alle rechten en plichten die eruit voortvloeien, volledig te respecteren. We vertrekken vanuit het principe dat de andere landen op dezelfde wijze zullen handelen door hun verplichtingen ter goeder trouw zullen behandelen.'Duitsland roept de Verenigde Staten op om de beslissing te heroverwegen. De Duitse minister van Buitenlandse Zaken Heiko Maas vraagt tegelijk ook aan Rusland om zijn verplichtingen volledig na te komen. Duitsland hoopt de Amerikaanse regering nog op andere gedachten te brengen. Volgens Maas hebben Frankrijk, Polen en het Verenigd Koninkrijk 'al herhaaldelijk' aan Washington uitgelegd dat 'moeilijkheden met de toepassing van het verdrag langs de kant van Rusland de laatste jaren' een terugtrekking uit het verdrag 'niet zouden rechtvaardigen'. Vrijdagnamiddag vindt alvast een spoedvergadering plaats van de Navo-ambassadeurs.",Verenigde Staten trekken zich terug uit militair verdrag Open Skies,nl
9423,"Veel mensen ervaren in hun coronaquarantaine dat de dagen lang duren, maar de weken voorbijvliegen. Die ogenschijnlijke paradox valt psychologisch te verklaren: 'Hoe minder informatie je binnenkrijgt, hoe langer de tijd lijkt te duren. Maar als je er achteraf op terugblikt, lijkt hij te zijn gevlogen.'\n\nHet was mooi én confronterend, wat een oude vrouw in een woonzorgcentrum op de radio zei: 'De jaren vliegen voorbij, maar de dagen duren zo lang.' Mensen in een woonzorgcentrum leven ook in normale omstandigheden in een soort quarantaine, zeker als ze erg zorgbehoevend zijn. Nu wij door de coronalockdown met velen in quarantaine zitten, spreken sommigen van een gevangenisstraf: 'Het coronavirus heeft alle belangrijke ijkpunten in ons leven weggenomen en laat ons achter als gevangenen, die de dagen aftellen tot ze weer vrij kunnen zijn.'\n\n...\n\nHet was mooi én confronterend, wat een oude vrouw in een woonzorgcentrum op de radio zei: 'De jaren vliegen voorbij, maar de dagen duren zo lang.' Mensen in een woonzorgcentrum leven ook in normale omstandigheden in een soort quarantaine, zeker als ze erg zorgbehoevend zijn. Nu wij door de coronalockdown met velen in quarantaine zitten, spreken sommigen van een gevangenisstraf: 'Het coronavirus heeft alle belangrijke ijkpunten in ons leven weggenomen en laat ons achter als gevangenen, die de dagen aftellen tot ze weer vrij kunnen zijn.' De coronalockdown haalt ons tijdsbesef overhoop. De dagen vloeien ongemerkt in elkaar over omdat we bijna geen activiteiten buitenshuis meer hebben. Week of weekend: het maakt geen verschil. Dag of nacht: je zit altijd thuis. Klassieke referentiepunten in de tijd vervagen en worden vervangen door de dagelijkse klokvaste analyse van het aantal ziekenhuisopnames en coronadoden. De persconferentie van viroloog Steven Van Gucht en het zorgapplaus om acht uur 's avonds zijn de nieuwe ijkpunten, in plaats van het ophalen van de kinderen na school of de wekelijkse tennispartij. 'Tijd is erg volatiel, want we hebben er geen echt zintuig voor', zegt psychologe Vicky Franssen, docente aan de Arteveldehogeschool in Gent. Ze maakte een doctoraat over onze tijdservaring en welke rol ons geheugen en onze aandacht daarbij spelen. 'We hebben in ons lichaam wel een soort inwendige klok, maar die kun je niet zomaar aflezen. Ze wordt beïnvloed door onze verwachtingen en herinneringen. Daardoor kan de tijd in ons hoofd rare sprongen maken, en dat is wat veel mensen vandaag ervaren.' Tijd is een elastisch begrip, zo blijkt uit psychologische experimenten. Voor mensen die naar beelden van verminkte lichamen kijken, duurt een minuut veel langer dan voor mensen die naar beelden van spelende katjes kijken. Als je je ergens op focust, verengt je belevingsveld tot je specifieke taak, waardoor je minder geprikkeld wordt door je omgeving en de tijd lijkt te vliegen. Hoe meer leuke dingen je in een bepaalde periode doet, hoe minder je op de tijd let en hoe sneller hij gaat. Dat komt tot uiting in de zogenoemde vakantieparadox: als je op reis bent en van alles beleeft, lijkt de tijd te vliegen, maar als je vervolgens weer thuis bent en terugblikt op je reis, lijkt het alsof je lang bent weggeweest. Kinderen ervaren vakanties als eeuwigdurend, omdat ze veel nieuwe prikkels te verwerken krijgen, waardoor de tijd snel vooruitgaat. Maar als ze er eind augustus op terugblikken, lijkt begin juli héél ver weg. Dat heb je zelden als je tijdens je vakantie thuis blijft: dan gaat de tijd traag, maar lijkt hij voorbijgevlogen als je erop terugblikt. Hetzelfde gebeurt als je als senior elk jaar vakantie houdt in hetzelfde tweede verblijf aan zee. Oudere mensen beleven doorgaans veel minder nieuwe dingen dan jonge, waardoor hun tijdsbesef versnelt: minder nieuwe informatie, dus vliegen weken en maanden voorbij. 'Onze ervaring van de tijd is deels gebaseerd op dingen die niets met tijd te maken hebben', legt Vicky Franssen uit. 'In het algemeen gaat de tijd snel als je geconcentreerd bezig bent met een activiteit of als er veel nieuwe niet-tijdgebonden zaken gebeuren, zoals een nieuwe route verkennen of nieuwe mensen ontmoeten. Als je dag goed gevuld is, let je niet op de tijd, want er zijn te veel andere zaken die je aandacht vragen. Maar als je een saaie dag hebt waarin niets speciaals gebeurt, ga je meer op de tijd letten, omdat je minder wordt afgeleid door niet-tijdgebonden elementen. Je kijkt meer naar de klok, je denkt meer aan de tijd, waardoor een dag tergend traag vordert. Als er weinig of niets verandert in ons bestaan, kan het lijken alsof de tijd kruipt.' Een tweede belangrijk aspect van onze tijdservaring is de herinnering. Daarbij geldt de regel dat hoe meer activiteiten er in een periode zijn geweest, hoe langer geleden ze lijkt als je erop terugblikt. 'Een leuke, overvolle dag weegt zo zwaar op ons tijdsbesef dat hij kort daarna weken geleden lijkt te zijn gebeurd', vertelt Franssen. 'Je hebt zoveel niet-tijdgebonden ervaringen gehad dat de tijd trager lijkt te zijn gegaan. Zo kan een avontuurlijke citytrip van vorige week in je perceptie weken geleden hebben plaatsgevonden. Daarom zeggen oudjes wier dagen allemaal dezelfde zijn met nieuwjaar dikwijls dat het jaar weer omgevlogen is. Bijna niets in hun leven is nog nieuw en hip, dus passeren de dagen alsof het niets is, hoewel elke afzonderlijke dag ellendig lang kan duren.' Zo kom je met betrekking tot de coronalockdown uit bij wat wetenschappers de 'quarantaineparadox' noemen: de dagen lijken lang, maar omdat de routine van opstaan, eten, krant lezen, uit het raam kijken, tv aanzetten, eten, uit het raam kijken, eten en naar De Afspraak kijken nauwelijks wordt doorbroken, lijken de weken voorbij te vliegen. Je hebt geen andere ijkpunten meer, geen activiteiten buitenshuis, geen weekenduitjes, geen concrete vakantieplannen. Integendeel, je worstelt met tijdgebonden vragen zoals: wanneer zullen de restaurants weer openen of wanneer zal er een vaccin tegen het coronavirus zijn? De coronacrisis wist de normale tijdmarkeringen in ons hoofd, waardoor onze innerlijke tijd in de war raakt. Als je elke dag hetzelfde doet, heeft het geen zin afzonderlijke dagen te onthouden. Het stressniveau speelt ook een rol in tijdservaringen. 'Onze interne klok heeft een zeker ritme, waarvan men veronderstelt dat het onderhevig is aan bepaalde cycli in ons lichaam, zoals hartslag en ademhaling', vertelt psychologe Vicky Franssen. 'Ze speelt ook een rol bij onze waarneming van de tijd. Iedereen heeft daarbij een innerlijk basisritme, bijvoorbeeld zestig ""tikjes"" per minuut. Maar als je stress ervaart, drugs neemt of ziek bent, zal dat aantal tikjes versnellen. Die zestig tikjes duren dan geen minuut meer maar slechts 45 seconden. Je inwendige klok tikt sneller dan de officiële, waardoor de reële tijd trager verstrijkt dan je denkt. Daarom duurt een dag voor mensen die koorts hebben langer dan gewoonlijk. Bij skydivers die boordevol adrenaline zitten, kunnen enkele minuten een eeuwigheid duren. Koorts, spanning en stress kunnen de tijd echt rekken.' Als je in deze coronatijd op de tippen van je tenen loopt, lijkt de tijd dus trager te gaan dan anders. 'Té traag misschien wel, waardoor je je nog meer enerveert', zegt Franssen. 'Dan kan deze coronaperiode een marteling van eindeloos lange dagen zijn. Maar als je deze periode als rustig ervaart en minder stress hebt omdat je je niet meer hoeft te haasten, maak je minder inwendige tikjes per minuut dan in je gewone doen. Je interne klok gaat dan minder snel, waardoor je iets wat anderhalve minuut geduurd heeft ervaart als iets van een minuut. De echte tijd gaat dus sneller dan wat je aanvoelt. De dagen vliegen voorbij. Naar rustgevende muziek luisteren of van vogels genieten maken ook dat de tijd sneller gaat dan je verwacht. Maar als je in de wachtrij van een winkel naar irritante muziek moet luisteren of je ergert aan het gedrag van andere wachtenden, gaat je stressniveau omhoog en lijkt de tijd te vertragen. Perceptie speelt dus een grote rol in ons tijdsbesef.' Niet iedereen zit vandaag in quarantaine. Er zijn mensen die moeten blijven werken, vaak in moeilijke omstandigheden, zoals in de zorgsector. Door de intensiteit van hun ervaringen kunnen hun dagen voorbijvliegen, maar de emotionele stress kan ertoe leiden dat hun weken zich voortslepen. Hun normale leven van voor de crisis lijkt eindeloos ver weg. Hetzelfde kan opgaan voor mensen die op een emotionele rollercoaster terechtkomen door ziektes of sterfgevallen in hun omgeving. Of voor mensen die de combinatie kinderen en thuiswerken niet onder controle krijgen. Er zijn nog maar weinig onderzoeksgegevens over hoe mensen de coronacrisis ervaren (zie kaderstuk). Uit een preliminair Brits experiment bleek dat voor de helft van de ondervraagden de tijd in quarantaine sneller lijkt te lopen, de andere helft vond dat hij trager ging. Een enquête in de Verenigde Staten klokte af op 48 procent van de mensen voor wie de tijd trager lijkt te gaan en 25 procent voor wie hij versnelt. Een rondvraag bij academici die in Vlaanderen het gedrag van mensen in lockdown onderzoeken, leerde dat er nog geen specifieke vragen over tijdsbesef zijn gesteld. Het is voorlopig ook moeilijk in te schatten hoeveel mensen de crisis als problematisch ervaren. 'Ik vind dat er nogal sterk gefocust wordt op hoe slecht het gaat', stelt Vicky Franssen. 'Het gaat over kinderen die thuis met geweld te maken krijgen, over studenten die het niet meer zien zitten, over mensen die kampen met een burn-out. Terwijl het omgekeerde ook gebeurt. Er zijn kinderen die nu rustig thuis zitten, terwijl ze anders op school gepest zouden worden, er zijn studenten die de tijd van hun leven hebben, mensen die nieuwe hobby's ontdekken en gezinnen die een grotere verbondenheid met elkaar krijgen. Ik ben nu al benieuwd naar de resultaten van onderzoek waarin ook dat wetenschappelijk wordt geëvalueerd.' De tijd vliegt wanneer je plezier hebt, maar voor depressieve mensen lijkt hij veel trager te lopen. In een negatieve modus gaan mensen meer op zichzelf focussen en minder op gebeurtenissen om hen heen, waardoor hun tijdsbesef vertraagt. Mensen die zich vervelen, zitten de hele tijd te kniezen, waardoor hun tijd trager loopt, terwijl hij versnelt als je druk met iets bezig bent. Er is altijd de verhouding tussen de tijdservaring op het moment zelf en diezelfde tijd als je er later op terugblikt. Het is dus mogelijk dat je ervaart dat de tijd tergend traag verstrijkt, maar als je erop terugblikt kan hij voorbij zijn gevlogen, net omdat er niets noemenswaardigs is gebeurd. Psychologe Franssen vermeldt nog een belangrijk element voor onze waarneming van de tijd: het verwachtingspatroon. 'Van veel gebeurtenissen hebben we een soort script in ons hoofd, inbegrepen hoelang iets duurt. We voelen aan hoelang een muzieknummer, een applaus of een reclameblok mag duren. Als het langer duurt dan verwacht, lijkt het ineens véél langer te duren. De anomalie wordt uitvergroot. Omgekeerd kan iets dat korter duurde dan verwacht ook als véél korter ervaren en herinnerd worden.' Dat verwachtingspatroon speelt ook een rol in de coronacrisis: 'Als we in ons hoofd een eindpunt hebben voor de coronalockdown - ik heb dat voor mezelf gefixeerd op 1 augustus - zullen we maatregelen die langer duren echt erg gaan vinden. Als een sporter denkt dat hij aan de eindstreep is en opeens beseft dat hij nog een ronde moet, zal die superlang duren. Je krijgt dan ook stress, waardoor de tijd nog meer vertraagt. Vandaar dat je voorzichtig moet zijn met het creëren van verwachtingspatronen. Anders gaan de dagen nog trager vooruitkruipen.' Her en der worden aanbevelingen gedaan om de routine van dag-in-dag-uit hetzelfde te beleven te doorbreken. Maak tijd voor aparte ervaringen, leer een nieuwe hobby, varieer je kook- en eetgewoontes. Doe iets anders in het weekend dan in de week, hoe bescheiden ook, zoals een virtueel feestje met vrienden of een filmavond met het gezin. Puzzelen is perfect: je concentreert je op een taak, waardoor je de rest van je omgeving vergeet en de tijd vliegt. Want als je geen nieuwe ervaringen opdoet of nieuwe herinneringen maakt, zullen de dagen zich eindeloos blijven voortslepen en de weken zich razendsnel aan elkaar rijgen. Dan glipt het leven je door de vingers alsof het niets is.",De quarantaineparadox: hoe corona ons tijdsbesef verandert,nl
9424,"Door de coronacrisis staan tachtigplussers al weken in het middelpunt van de belangstelling. Hun lichaam toch, want voor hun geest hebben we nog altijd even weinig aandacht. 'Zolang dat niet verandert, zal zelfs een verdubbeling van het budget voor ouderenzorg amper verschil maken', schrijft Knack-redactrice Ann Peuteman, die zich al jaren verdiept in het leven van de oudste Vlamingen.\n\nWe hadden er een dodelijk virus voor nodig. Pas toen ze daaraan begonnen te bezwijken, herinnerden we ons dat er ook nog tachtigplussers deel uitmaken van de samenleving. Journaal na journaal, krant na krant nam de aandacht voor die oudste Vlamingen toe. Dat is op zich natuurlijk positief, want doorgaans kijken we niet al te vaak hun kant op.\n\n...\n\nWe hadden er een dodelijk virus voor nodig. Pas toen ze daaraan begonnen te bezwijken, herinnerden we ons dat er ook nog tachtigplussers deel uitmaken van de samenleving. Journaal na journaal, krant na krant nam de aandacht voor die oudste Vlamingen toe. Dat is op zich natuurlijk positief, want doorgaans kijken we niet al te vaak hun kant op. De voorbije jaren hoorde ik van veel tachtigplussers - of ze nu huisvrouw, bouwvakker, bankdirecteur of minister waren geweest - dat ze zich na hun tachtigste steeds onzichtbaarder waren gaan voelen. Niet dat hun lichaam werd genegeerd, want daar hebben we net heel veel aandacht voor. Het is zoals Paula D'Hondt (93), ooit minister voor de CVP en later koninklijk commissaris voor het Migrantenbeleid, uitlegt: 'Men denkt vaak dat oude mensen al tevreden zijn als ze goed worden verzorgd. Maar dat volstaat natuurlijk niet. Haast alle vrienden van mijn leeftijd krijgen de nodige zorgen en toch voelen de meesten zich uitgesloten en eenzaam.' Meestal begint dat als het lijf niet zo goed meer meewil. Met de beste bedoelingen begint je omgeving je dan meer en meer uit handen te nemen. Zodat jij je daar allemaal geen zorgen meer over hoeft te maken en kunt uitrusten. Eerst worden je autosleutels in beslag genomen, dan neemt iemand je bankzaken over en geleidelijk verdwijnt nog een hele resem andere beslommeringen. Tot er niet zo gek veel meer overblijft. Zo wordt het voor een tachtigplusser op den duur niet alleen moeilijker om zichzelf te blijven, maar ook om een reden te vinden om 's ochtends nog uit bed te komen. In al onze ijver zijn we ons er doorgaans niet van bewust dat we steeds minder ruimte laten voor de mens die zo'n oudere altijd is geweest. In plaats daarvan zien we hem als een van de vele tachtigplussers. Eva Bal (81), de oprichtster van het Gentse kinder- en jeugdtheater Kopergietery, wist dat een tijd geleden als geen ander te verwoorden. 'Tachtig ben ik nu, maar zo voel ik me helemaal niet', zei ze. 'Zo zie ik mezelf ook niet. Het is niet van mijn spiegelbeeld dat ik schrik, maar wel van hoe anderen me soms zien. Ze reduceren me tot mijn leeftijd.' Dat we anders naar hen kijken, blijkt elke dag weer uit onze contacten met ouderen. Wanneer je met een vrouw van 85 praat, doe je dat op een andere toon en met een andere lichaamstaal dan tijdens een babbel met een vriendin van je eigen leeftijd. De kans is heel groot dat je niet dezelfde vragen stelt of dezelfde oplossingen suggereert. U denkt dat ú zich daar niet aan bezondigt? Dat hoor ik wel vaker. Daarom doe ik tegenwoordig een kleine test als ik een lezing of een college over het leven van tachtigers geef. Eerst laat ik een foto zien van het televisieprogramma Hotel Römantiek. Daarin gaan Otto-Jan Ham en zijn kompanen samen met een groep singles op leeftijd op reis in de hoop dat de passie zal oplaaien. Wat ook geregeld gebeurt. Als ik die foto projecteer, stijgen er meestal heel vertederde reacties uit de zaal op. 'Oh, zo schattig', roept er altijd wel iemand. Oude mensen zijn schattig. Vervolgens toon ik een tweede foto: een fragment uit een reclamespot voor inbouwhaarden met een halfnaakt, innig kussend bejaard koppel op de voorgrond. Meestal begint mijn publiek dan te grinniken en zwelt het geroezemoes aan tot er hardop wordt gelachen. Maar die hilariteit verstomt meteen weer als ik een beeld laat zien uit het boek Geliefden - Timeless Love van de Nederlandse fotografe Marrie Bot. Een prachtige, intieme foto van twee naakte, verstrengelde geliefden. Hun lijven wat uitgezakt met een door het leven getekende huid. Echte mensen dus. Maar wel mensen die grote afkeer opwekken. Altijd weer zitten er in de zaal een paar toehoorders die dat ook hardop laten merken. Walgelijk vinden ze de foto. En dan keer ik terug naar het beeld van Hotel Römantiek. Stel dat ik een foto had laten zien van een soortgelijk programma met jongere deelnemers. Dan was het wellicht Temptation Island of Love Island geweest. Niemand had dát schattig gevonden, toch? En die tweede foto van de inbouwhaarden zou dan een fragment uit zo ongeveer elke reclame voor frisdrank of deodorant kunnen zijn. Doorgaans krijgen we daar de slappe lach niet van. Vervang ten slotte de naakte geliefden door twintigers of zelfs veertigers en niemand kijkt ervan op als we die foto zouden publiceren bij een reportage in Knack. Hoezo, we kijken niet anders naar tachtigplussers dan naar onze leeftijdgenoten? Onschuldig is dat niet. De manier waarop we ouderen zien, is heel bepalend voor hoe we met hen omgaan en voor hen zorgen. En bij uitbreiding ook voor het beleid op het vlak van ouderen(zorg). Het was weer Eva Bal die in dat verband een rake observering maakte: 'Het is alsof alle tachtigers één groot blok vormen en amper nog van elkaar te onderscheiden vallen. Allemaal met dezelfde noden, verlangens, smaken en problemen.' Dat ze een punt heeft, blijkt uit zo ongeveer elke beleidsmaatregel in verband met tachtigplussers. Neem het alom ingeburgerde idee dat elke Vlaming tot het eind thuis wil blijven wonen. In volle coronacrisis, terwijl er zich in sommige woonzorgcentra drama's afspeelden, gingen er stemmen op om het beleid in de toekomst nog veel meer op dat thuis wonen af te stemmen. Nu roept u misschien spontaan dat u er niet aan mag denken om op een dag naar een woonzorgcentrum te moeten verhuizen. Dat is uw goed recht, en u bent zeker niet alleen. Maar dat betekent nog niet dat iedereen thuis beter af is en dat alle Vlamingen daar tot hun laatste uur willen blijven wonen. Zeker niet als ze alleen leven. Dat heb ik met eigen ogen gezien toen ik mee op ronde ging met een thuisverpleger. Veel van zijn cliënten waren hoogbejaarde dames, die hij ergens tussen zeven en acht uur 's ochtends uit bed haalde, hielp bij het wassen en aankleden en vervolgens in een luie stoel bij het raam installeerde. Een uur of twaalf later zou een van zijn collega's langskomen om diezelfde mensen al even gedienstig te helpen uitkleden en in bed te leggen. Velen van hen zagen tussendoor hoogstens de poetshulp. De voorbije jaren heb ik vaak aan ouderen die amper nog voor zichzelf kunnen zorgen gevraagd of ze niet overwogen om naar een woonzorgcentrum te verhuizen. Sommigen bleken mordicus thuis te willen sterven. Ook al was dat huis soms te groot en te onhandig geworden, ook al waren ze vaak eenzaam. Maar ik sprak ook met mensen die zich daar helemaal niet zo goed bij voelen. Toch durven ze niet over een mogelijke verhuizing naar een woonzorgcentrum te beginnen omdat hun omgeving het vanzelfsprekend lijkt te vinden dat ze thuis beter af zijn. Anderen worden vooral afgeschrikt door de belabberde reputatie van woonzorgcentra of door de hoge rusthuisfacturen. Hoe dan ook mogen we er niet zomaar van uitgaan dat elke Vlaming zolang mogelijk thuis wil blijven wonen. Radiocoryfee Lutgart Simoens (91), bijvoorbeeld, vroeg haar kinderen begin vorig jaar om een geschikt woonzorgcentrum voor haar te zoeken. Het huis waar ze haar kroost had grootgebracht en achtereenvolgens met twee ondertussen overleden partners had gewoond, was haar veel te groot geworden. Elk schilderij, elk bord, elk tafellaken herinnerde haar ook aan twee van haar kinderen die kort daarvoor waren gestorven. In een woonzorgcentrum zou ze tenminste weer onder de mensen komen. Ook tijdens de coronacrisis bleek keer op keer dat de samenleving tachtigplussers als één groot blok ziet. Vooral toen de Nationale Veiligheidsraad al op 15 april, een maand nadat er in alle Vlaamse woonzorgcentra een bezoekverbod was ingesteld, plompverloren aankondigde dat er weer één bezoeker per bewoner zou worden toegelaten. Dat die maatregel totaal niet met de sector was doorgesproken, zegt veel over de achting van de overheid voor het zorgpersoneel en de rusthuisdirecties. Maar ook over hoe er naar de bejaarde bewoners wordt gekeken. Alsof ze het allemáál ondraaglijk vinden om hun kinderen een paar maanden niet te kunnen aanraken en nog liever ziek worden dan eenzaam te moeten zijn. Dat geldt inderdaad voor veel tachtigplussers, maar zeker niet voor iedereen. De dag na de aankondiging van de Veiligheidsraad, die ondertussen alweer was teruggedraaid, stonden familieleden tevergeefs voor de deur van woonzorgcentra. Maar niet alle bewoners met wie ik belde, waren teleurgesteld omdat het grote weerzien nog niet voor meteen was. Sommigen bleken veel banger te zijn voor het virus dan voor de eenzaamheid. Maar ook aan hen was niets gevraagd. Hoe meer aandacht er voor de oudste Vlamingen was, hoe meer er over hun hoofden heen werd gepraat. Of zoals rusthuisbewoonster Trees D. (87) een paar weken geleden zei: 'In het journaal gaat het nu de hele tijd over ons. Iedereen is toch zo bezorgd dat we zullen sterven. Is het niet door het virus, dan wel van eenzaamheid. De hele tijd worden personeelsleden van woonzorgcentra geïnterviewd over het lot van de bewoners terwijl ze iemand helpen skypen of in een rolstoel door de gangen duwen. Maar zo'n telegenieke figurant zelf eens vragen wat hij of zij ervan vindt, doen ze niet. Hoogstens mag de bejaarde van dienst iets vertederends uitkramen.' Altijd weer komt het op hetzelfde neer: wij denken te weten wat het beste is voor ouderen en willen hen in de eerste plaats beschermen. Niet alleen tegen alle mogelijke gevaren van buitenaf, maar ook tegen zichzelf. Het liefst hebben we dat ze in een luie stoel met een dekentje over hun knieën bij de verwarming zitten en mijmerend door het raam staren. Lekker veilig, maar ook ontzettend saai. Daarbij vergeten we constant dat veel tachtigplussers, of ze nu thuis of in een woonzorgcentrum wonen, wilsbekwame volwassenen zijn. Dat betekent dat ze het recht hebben om zelf over de kleine en grote dingen in hun leven te beslissen. Of we het nu met die beslissingen eens zijn of niet. In theorie zijn we er meestal helemaal voor dat ouderen minstens inspraak krijgen, maar in de praktijk gebeurt dat vaker niet dan wel. Al zijn er plekken waar daar echt aan wordt gewerkt: de woonzorgcentra. Wellicht kijkt u daarvan op, want die hebben in Vlaanderen geen al te beste reputatie. Door de coronacrisis worden ze nu zelfs nog openlijker sterfhuizen of wachtkamers van de dood genoemd dan vroeger. Veel heeft natuurlijk te maken met de horrorverhalen over woonzorgcentra waar bewoners al om vier uur in de namiddag in bed worden gelegd voor de nacht, kalmeerpillen te slikken krijgen of systematisch aan hun fauteuil worden vastgegespt. Die excessen bestaan en moeten met man en macht worden bestreden, maar in het gros van de woonzorgcentra is de zorg echt wel naar behoren. Mensen krijgen er voedzame maaltijden, worden elke dag geholpen bij het wassen en aankleden en wonen in een perfect schoongemaakte kamer. Dat stugge en ook wel gedateerde concept, dat vooral op regelmaat en efficiëntie stoelt, is namelijk nog altijd wat in Vlaanderen onder goede zorg wordt verstaan. Toch is het in die woonzorgcentra dat er de laatste jaren, heel langzaam en mondjesmaat, experimenten worden opgezet om bewoners de touwtjes van hun leven zo veel mogelijk zelf in handen te laten houden. Dat wil zeggen dat de directie hen mee laat beslissen over wat er wordt gegeten, hoe Pasen of Moederdag wordt gevierd, welke activiteiten er worden georganiseerd en hoe ze hun kamer willen inrichten en decoreren. Vaak gaat dat met vallen en opstaan en soms lukt het hoegenaamd niet, maar ze proberen het tenminste wel. Toegegeven, er zijn nog altijd directies die daar totaal niet voor openstaan en personeelsleden die zich er zelfs tegen verzetten. Maar steeds meer directeurs, psychologen, verpleegkundigen en zorgkundigen proberen echt wel iets te veranderen. Alleen lopen ze daarbij de hele tijd tegen hindernissen aan. Dat komt niet alleen door een tekort aan mensen en middelen in de sector, maar ook doordat er iets mankeert aan de financiering van de ouderenzorg. Het huidige systeem zorgt immers voor een oververtegenwoordiging van zwaar zorgbehoevende bewoners enerzijds en van laag opgeleid personeel anderzijds. Een betere mix zou de sector een pak aantrekkelijker kunnen maken. Zowel om er te wonen als om er te werken. Op dat vlak houdt de coronacrisis overduidelijk kansen in. Hoe langer de deuren van de woonzorgcentra gesloten blijven, hoe groter de inkijk die buitenstaanders krijgen. De meeste Vlamingen zetten immers nooit een stap in een woonzorgcentrum. Ze hebben geen idee hoe daar wordt gewerkt, wie daar rondloopt, hoe het dagelijkse leven er zijn gang gaat. Maar de voorbije maanden kon je plots niet meer naar het journaal kijken of geen krant meer openslaan zonder reportages en getuigenissen uit woonzorgcentra onder ogen te krijgen. Daardoor zijn veel mensen gaan beseffen hoe belangrijk de ouderenzorg wel niet is. Vandaar de hoop dat er na de crisis eindelijk meer in de sector zal worden geïnvesteerd. Zodat er een stevig middenkader in dienst kan worden genomen, bewoners meer personeelsleden om zich heen zullen hebben en de kwaliteit van de zorg kan worden verbeterd. Of dat ook realistisch is, zal nog moeten blijken. Maar zelfs als de Vlaamse regering straks een dikke envelop met geld op tafel legt, zal er in wezen niet veel veranderen zolang we niet anders naar tachtigplussers kijken. Zolang we niet inzien dat het niet volstaat om hen te beschermen en hen in die luie stoel met dat dekentje bij de verwarming neer te poten. Zolang we niet op het idee komen om hen zelf eens te vragen wat ze ervan vinden. Zolang we niet onder ogen zien dat een mens niet gelukkig wordt van een voedzame maaltijd en een gewassen lijf alleen.",Verschil tussen oud en out: '80-plussers zouden zich niet onzichtbaar mogen voelen',nl
9425,"Laten we de coronacrisis gebruiken om korte metten te maken met de survival of the fittest die de cultuursector steeds meer is gaan beheersen, stelt hoogleraar moderne Nederlandse letterkunde Geert Buelens voor.\n\nVan Bernie Sanders tot de Europese Commissie wordt gepleit voor een Green New Deal: een wereld in het teken van duurzaamheid en gelijkheid. De Britse macro-econome Ann Pettifor, die economie en ecologie aan elkaar koppelde, legde begin maart in De Groene Amsterdammer uit wat daarvoor nodig is: markten en de financiële sector moeten weer de burgers en het algemeen belang dienen in plaats van andersom. 'Er zou veel werkgelegenheid zijn in sectoren die weinig broeikasgassen produceren, zoals de zorg, het onderwijs of in de culturele sector. En we zouden ervoor zorgen dat zulk werk gewaardeerd en beloond wordt.' Een week na dat interview nam covid-19 het nieuws over, werden zorg en onderwijs tot 'cruciale sectoren' uitgeroepen en kwam de culturele sector in een dal terecht waarmee vergeleken de besparingen van de Vlaamse regering-Jambon een strandwandeling bij lichte tegenwind blijken.\n\n...\n\nVan Bernie Sanders tot de Europese Commissie wordt gepleit voor een Green New Deal: een wereld in het teken van duurzaamheid en gelijkheid. De Britse macro-econome Ann Pettifor, die economie en ecologie aan elkaar koppelde, legde begin maart in De Groene Amsterdammer uit wat daarvoor nodig is: markten en de financiële sector moeten weer de burgers en het algemeen belang dienen in plaats van andersom. 'Er zou veel werkgelegenheid zijn in sectoren die weinig broeikasgassen produceren, zoals de zorg, het onderwijs of in de culturele sector. En we zouden ervoor zorgen dat zulk werk gewaardeerd en beloond wordt.' Een week na dat interview nam covid-19 het nieuws over, werden zorg en onderwijs tot 'cruciale sectoren' uitgeroepen en kwam de culturele sector in een dal terecht waarmee vergeleken de besparingen van de Vlaamse regering-Jambon een strandwandeling bij lichte tegenwind blijken. Terwijl iedereen zich zo nuttig mogelijk bezig tracht te houden, neemt de paniek toe. Ook instellingen en artiesten die het woord 'precair' enkel uit de theorieboekjes kenden, weten zich nu bestaansonzeker. Het is een crisis die zelfs creatieve geesten zich nauwelijks konden voorstellen. De omstandigheden tijdens de Grote Depressie waren echter nog van een andere orde. In Amerika stierven toen ook kunstenaars van de honger. Nadat president Franklin D. Roosevelt in 1933 de eed had afgelegd, lanceerde hij de New Deal. Kernstuk was een ambitieus werkgelegenheidsproject. Miljoenen mannen werden ingezet om wegen en speelpleinen aan te leggen, scholen en dammen te bouwen en nationale parken en bossen te onderhouden. Het bekendste van deze programma's was de WPA, de Works Progress Administration. De WPA betaalde het dubbele van een uitkering, maar wel minder dan wat de salarisschalen van de vakbonden voorschreven. Een uitkering werd en wordt in de Verenigde Staten vaak als vernederend ervaren. Behoeftige mensen een baan aanbieden nam niet alleen dat stigma weg, het had als voordeel dat ze hun ambachtelijke kennis op peil konden houden. Zodra de economie weer ging draaien, zou het hele bestel daarvan profiteren. Het tekent de brede maatschappelijke visie van de New Deal dat dit argument ook werd ingezet om massaal schrijvers, muzikanten, theatermakers, kunstenaars en fotografen in dienst te nemen. Ook zij mochten hun talent niet laten versloffen. Integendeel: de overheid vroeg hun, in ruil voor het salaris van een gemiddelde loodgieter, dat talent ter beschikking te stellen van de hele gemeenschap. En die gemeenschap wist niet half hoezeer ze daarop had zitten te wachten. Muzikanten gaven muziekles op plekken waar men nog nooit een hobo van dichtbij had gezien. Schrijvers maakten bezoekersgidsen voor de staat waarin ze woonden; vele worden nog altijd gebruikt. Postkantoren, bibliotheken en scholen werden voorzien van vaak gigantische muurschilderingen die de lokale of nationale geschiedenis verbeeldden waarin zwarten en Native Americans vaak voor het eerst een prominente plek kregen. Schrijvers en journalisten trokken naar het Diepe Zuiden om de levensverhalen op te tekenen van de laatste generatie die tot slaaf was gemaakt. Theatermakers zetten Living Newspapers op, reizende voorstellingen waarin ze in steden en afgelegen gebieden actuele gebeurtenissen of vergeten geschiedenissen op de planken brachten of de gevaren van tuberculose, longontsteking en syfilis demonstreerden. Wereldberoemd werden de foto's die Dorothea Lange en Walker Evans maakten van de abjecte armoede van landbouwgezinnen. De Tweede Wereldoorlog maakte een einde aan de WPA, maar de democratisering van kunst- en muziekonderwijs en de regionale verspreiding van kunst- en cultuurcentra werden ook in onze gewesten normaal. De gemeenschapsvormende waarden van de WPA raakten echter in de vergeethoek. Tijdens de Koude Oorlog sponsorde de CIA internationale tournees van abstracte expressionisten omdat Sovjet-leider Jozef Stalin abstracte kunst had verboden. Ex-WPA-werknemers Jackson Pollock en Mark Rothko werden zo herauten van de ongebreidelde artistieke vrijheid. De digitalisering, de steeds verder opgestookte commercialisering en een in sommige opzichten en wijken dramatisch gedaald onderwijsniveau heeft de duurzaamheid van onze culturele ecosystemen ernstig in gevaar gebracht. De coronacrisis raakt muzikanten extra hard doordat de platenverkoop al jaren afneemt en enkel liveoptredens brood op de plank kunnen brengen. Boekhandels en uitgeverijen hangen meer dan voorheen af van toevallige bestsellers en zien met lede ogen aan hoe een steeds groter deel van de jongeren hun lectuur beperken tot de ondertitels van Netflix. Beeldende kunstenaars zijn verwikkeld in een hopeloos gevecht om de aandacht van galeriehouders en curatoren, hopend ooit tot de happy few te behoren die van de ene biënnale naar de andere jetset reizen. Hoog tijd om het roer om te gooien en ons af te vragen op welke manier we de cultuur in onze gemeenschap het beste kunnen dienen. Als de overheid tijdelijk kunstenaars in dienst zou nemen, zou niet alleen hun bestaansonzekerheid worden opgeheven, we zouden ook een reeks maatschappelijke problemen kunnen aanpakken waar we nu maar geen oplossing voor lijken te kunnen of willen vinden. De schrijnende ongelijkheid in de kunstenwereld lijkt immers steeds meer op die tussen gewone werknemers en ceo's van belastingontwijkende multinationals. En in beide gevallen is het een leugen te beweren dat het verschil in essentie bepaald zou worden door inzet en talent. Sommige artiesten zullen financieel moeten inleveren wanneer ze in overheidsdienst komen, maar niet weinigen zouden er fors op vooruitgaan mochten ze plots zo'n loodgieterssalaris ontvangen. In ruil daarvoor zouden ze hun talenten niet langer exclusief inzetten om hun eigen inzichten en verbeelding te koesteren, maar vooral om die van de samenleving te voeden. Acteurs, regisseurs en schrijvers zouden op grote schaal ingezet kunnen worden om die vele duizenden kinderen te begeleiden die door de sluiting van de scholen extra lees- en dus leerachterstand hebben opgelopen. Ze kunnen die kinderen voorlezen en zo hun woordenschat vergroten, maar ze vooral ook verleiden hun verbeelding te laten prikkelen door verhalen te horen, te lezen en ook zelf te schrijven. Muzikanten en beeldend kunstenaars kunnen jongeren begeleiden die de middelen of steun van hun omgeving missen om kunstonderwijs te volgen. Auteurs en fotografen kunnen kopij leveren voor lokale en nationale media die vandaag 101 ideeën maar geen budgetten meer hebben om de crisis in hun gemeenschap te boekstaven. Tijdens de New Deal werd van kunstenaars verwacht dat ze 96 uur per maand voor de overheid werkten; de rest konden ze zelf invullen. Het werk dat ze tijdens die andere uren maakten, mochten ze verkopen om zo hun salaris aan te vullen tot ze geen overheidssteun meer nodig hadden. Als we tijdelijk een variant van de WPA invoeren, zouden kunstenaars daar op de korte en op de lange termijn van profiteren: ze zouden, bevrijd van de moordende concurrentie, geestelijke ruimte vinden om zichzelf te ontwikkelen. En ze zouden door hun educatieve bijdrage het potentiële publiek voor de kunsten groter en eindelijk ook meer divers maken. Al die artistieke voorstanders van de circulaire economie zouden daar dankzij de Culturele New Deal ook zelf aan kunnen bijdragen.",Roosevelt achterna: Geert Buelens pleit voor een culturele New Deal,nl
9426,"Tinneke Beeckman is filosofe. Voor Knack beantwoordt ze elke week een moeilijke vraag.\n\nVeel jongeren staan ongeduldig te trappelen om de wereld te veroveren. Ze willen impact hebben en een zinvol bestaan opbouwen. Tegelijk zijn ze onzeker. Het lastige is dat betekenisvolle relaties ontwikkelen of je ergens in verdiepen veel tijd vraagt. Je kunt plannen maken, maar je ontdekt vooral via omwegen wat je kunt bijdragen. Dat inzicht heb ik na lange omzwervingen verkregen.\n\n...\n\nVeel jongeren staan ongeduldig te trappelen om de wereld te veroveren. Ze willen impact hebben en een zinvol bestaan opbouwen. Tegelijk zijn ze onzeker. Het lastige is dat betekenisvolle relaties ontwikkelen of je ergens in verdiepen veel tijd vraagt. Je kunt plannen maken, maar je ontdekt vooral via omwegen wat je kunt bijdragen. Dat inzicht heb ik na lange omzwervingen verkregen. Daarbij heeft ook George Eliot me geholpen. In haar roman Middlemarch (1872) beschrijft ze hoe mensen met vallen en opstaan hun aspiraties waarmaken. 'Het is nooit te laat om te worden wie je had kunnen zijn', noteert ze enigmatisch. Dat klinkt hoopgevend en veeleisend tegelijk. George Eliot (Mary Ann Evans, 1819-1880) verdiepte zich in filosofie, theologie en wetenschappen. Ze vertaalde Spinoza's Ethica uit het Latijn naar het Engels. In Middlemarch verwerkt ze spinozistische inzichten: mensen worstelen omdat ze zichzelf amper kennen, ze laten zich makkelijk door hun verbeelding of door oppervlakkige indrukken leiden, en ze overschatten hun eigen belangrijkheid. Daarmee staan ze hun eigen geluk in de weg. Neem de heldin, Dorothea Brooks. Ze is intelligent, rijk, jong, mooi. Wat kan er fout lopen? Wel, ze begrijpt haar eigen verlangens niet. Ze wil trouwen met de veel oudere dominee Casaubon. Hij doet zich voor als een wetenschappelijk genie, maar hij is een middelmatige, gefrustreerde, arrogante man. Dorothea denkt dat deze ijdele man haar liefheeft. Ze leest zijn verlovingsbrief en huilt van geluk. Maar die brief staat bol van vleierij en eigenwaan. Zo noemt Casaubon Dorothea superieur aan andere vrouwen. Hij bedoelt helaas dat zij zou uitblinken in onderdanigheid en zelfopoffering. Dorothea's nuchtere zus probeert haar voor deze afschuwelijke man te waarschuwen. Tevergeefs. Zo loopt het vaak: omstanders hebben een heldere kijk in jouw situatie, zij bespeuren motieven die je zelf niet kunt zien. Om zelfinzicht te hebben, moet je je eigen vooroordelen begrijpen en hoe die samenhangen met je verlangens, je opvoeding, de context. De beminnelijke Dorothea loopt dus in een gevaarlijke val. Vooraleer ze de liefde echt leert kennen, wordt ze tot het uiterste getest. Wat Dorothea's lot bemoeilijkt, is dat de meeste mensen om haar heen zich gedragen alsof zijzelf het centrum van de schepping zijn. Ze beoordelen de wereld vanuit hun eigen verlangens. Ze keuren goed wat voor hen toevallig ook nuttig is, ze veroordelen wat hun slecht uitkomt. Spinoza's remedie voor die menselijke misvatting is dat je jezelf en je omgeving af en toe vanuit het gezichtspunt van de eeuwigheid bekijkt, ' sub specie aeternitatis'. Zo neem je afstand van je kortzichtige, ik-gerichte perspectief. Eliot noteert het poëtischer: 'Als we het hele menselijke leven scherp zouden kunnen zien en horen, zou het zijn of we het gras konden horen groeien en het hartje van de eekhoorn horen kloppen, en zouden we sterven aan het gebrul aan gene zijde van de stilte. Zoals het is, lopen de snelsten van ons rond, waggelend met domheid.' Dorothea is een ambitieus personage; ook zij wil impact, hervormingen, verbeteringen. Tijdens haar leven verwezenlijkt ze veel. Maar ze wordt geen illustere vrouw. Is ze dan geworden wie ze had kunnen zijn? Eliot aarzelt niet en spreekt de lezer aan het einde van de roman trefzeker toe: 'Maar het effect van Dorothea's bestaan op de mensen om haar heen was van onmetelijke omvang. Want als het goede in de wereld toeneemt, hangt dit deels af van onhistorische daden; en dat het met jou en mij niet zo slecht is gesteld als het had kunnen zijn, is voor de helft te danken aan mensen die trouw een verborgen leven leiden, en in onbezochte graven rusten.' Ik hoef maar even naar Eliots stem te luisteren om te weten dat ze gelijk heeft.",Wat je volgens de filosofie moet doen om tot zelfinzicht te komen,nl
9427,"Jonathan David, het Canadese toptalent van KAA Gent, haalt het van ervaren rotten Hans Vanaken en Diemerci Mbokani.\n\nHet was een lastige keuze omdat de drie heren op het podium ieder de prijs van Speler van het Seizoen verdienden, ieder op hun eigen manier. Bij de stemming onder onze redacteurs ging de strijd tussen Jonathan David en Hans Vanaken, maar de stemmen van de lezers bezorgden de diamant van KAA Gent de winst.\n\nDavid werd eerder al verkozen tot Belofte van het Seizoen én had ook al een plaatsje in ons Team van het Seizoen. En dat allemaal dankzij zijn 18 doelpunten, waardoor hij ook bovenaan het topschuttersklassement stond. Die prijs kreeg hij echter niet, want Dieumerci Mbokani scoorde net één keer meer buitenshuis. Mbokani strandt in onze verkiezing dan weer op de derde plek.\n\nMaar nog meer dan zijn doelpunten, toonde David zijn klasse in het spel met prachtige acties, lange dribbels en splijtende passes in de zone van de waarheid. Met een flair die hem zonder enige twijfel bij de beste passers van de competitie plaatst, samen met de onaantastbare Ruud Vormer en zijn eigen teamgenoot Vadis Odjidja, die beiden ook een prachtig seizoen kenden maar niet voldoende bleken voor een plaats op het podium van de meest prestigieuze award van Sport/Voetbalmagazine.\n\nMet zijn buitengewonen kwaliteiten ziet het ernaar uit dat Jonathan David deze zomer de Belgische velden zal verlaten om zich nog meer te ontwikkelen in een van de beste competities in Europa. De Bundesliga, waar de Canadees het liefst wil belanden, kan ook wel eens de volgende stap in zijn beloftevolle carrière zijn. Tenzij de coronacrisis nog roet in het eten gooit.\n\nHet klassement: Jonathan David (KAA Gent) : 44 % Hans Vanaken (Club Brugge) : 31 % Dieumerci Mbokani (Antwerp) : 20 % Vadis Odjidja (KAA Gent) : 3 % Ruud Vormer (Club Brugge) : 2 %\n\nHet was een lastige keuze omdat de drie heren op het podium ieder de prijs van Speler van het Seizoen verdienden, ieder op hun eigen manier. Bij de stemming onder onze redacteurs ging de strijd tussen Jonathan David en Hans Vanaken, maar de stemmen van de lezers bezorgden de diamant van KAA Gent de winst. David werd eerder al verkozen tot Belofte van het Seizoen én had ook al een plaatsje in ons Team van het Seizoen. En dat allemaal dankzij zijn 18 doelpunten, waardoor hij ook bovenaan het topschuttersklassement stond. Die prijs kreeg hij echter niet, want Dieumerci Mbokani scoorde net één keer meer buitenshuis. Mbokani strandt in onze verkiezing dan weer op de derde plek.Maar nog meer dan zijn doelpunten, toonde David zijn klasse in het spel met prachtige acties, lange dribbels en splijtende passes in de zone van de waarheid. Met een flair die hem zonder enige twijfel bij de beste passers van de competitie plaatst, samen met de onaantastbare Ruud Vormer en zijn eigen teamgenoot Vadis Odjidja, die beiden ook een prachtig seizoen kenden maar niet voldoende bleken voor een plaats op het podium van de meest prestigieuze award van Sport/Voetbalmagazine. Met zijn buitengewonen kwaliteiten ziet het ernaar uit dat Jonathan David deze zomer de Belgische velden zal verlaten om zich nog meer te ontwikkelen in een van de beste competities in Europa. De Bundesliga, waar de Canadees het liefst wil belanden, kan ook wel eens de volgende stap in zijn beloftevolle carrière zijn. Tenzij de coronacrisis nog roet in het eten gooit.",Jupiler Pro League Awards van Sport/Voetbalmagazine: Jonathan David is Speler van het Jaar,nl
9428,"Verschillende politici en politieke partijen veroordelen het geweld tegen de politieagenten in Anderlecht. Ze vragen dat er een duidelijk politiek signaal komt en een plan van aanpak komt voor de 'explosieve situatie'.\n\nPolitievakbond VSOA deelde woensdagavond beelden op zijn Facebookpagina waarop te zien is hoe agenten belaagd worden tijdens een arrestatie in Anderlecht. De vakbond viseert daarbij de Brusselse politici Pascal Smet (SP.A) en Benjamin Dalle (CD&V). 'Wat denken jullie, Pascal Smet en Benjamin Dalle? Hadden onze collega's het anders moeten aanpakken? Was dit een prioriteit?', staat er.\n\nRespect voor ordediensten\n\n'Wat er in Anderlecht gebeurde is schokkend. Hoeveel alarmbellen moeten er afgaan? De regering laat betijen. Zo kan het niet verder. Onze politiemensen verdienen beter. Kordate aanpak nu', roept Theo Francken (N-VA) op via Twitter, daarbij verwijzend naar premier Sophie Wilmès en minister van Binnenlandse Zaken Pieter De Crem (CD&V). Federaal CD&V-parlementslid Sammy Mahdi springt meteen op de kar en dient Francken van antwoord door te stellen dat Jan Jambon als minister van Binnenlandse Zaken een herziening van de dotatie van politiezones weigerde. 'Electorale zelfmoord', waren zijn woorden. Ik zou nu dus vooral niet het doorzichtig oppositielid spelen', tweet Mahdi. Bij de Brusselse fractie van N-VA stelt Mathias Vanden Borre dat de situatie explosief is geworden en wijst met de vinger naar de politiek van de PS-politici. 'Het moet gedaan zijn met de bepampering. Het respect voor de ordediensten moet worden hersteld en de politiek moet de juiste signalen sturen', stelt Vanden Borre.\n\nBrussels minister Sven Gatz (Open VLD) vindt eveneens dat er nu een sterk signaal moet komen. 'Politie moet haar werk kunnen doen. Altijd. Overal. Sterke democratie heeft correcte politie nodig. Duidelijker politiek signaal nodig', tweet Gatz. Brussels fractieleider voor cdH Céline Fremault maakt via Twitter duidelijk dat 'Niets rechtvaardigt dat men iemand slaat, niets. En dat geldt voor iedereen'. Haar partijgenoot Sofia Bennani zal meer uitleg vragen op de politieraad van de zone Brussel Zuid. Bij de Brusselse fractie van Vlaams Belang tenslotte vragen ze dat er snel een plan van aanpak komt en verwijzen hier naar de harde aanpak van voormalig burgemeester van New York Rudy Giuliani. 'Om een Franse ex-president te parafraseren: het is tijd om er - echt - met de hogedrukreiniger door te gaan en deze wijken op te kuisen', verklaart Brussels Vlaams Belang-voorzitter en senator Bob De Brabandere.\n\nDialoog aangaan\n\nDe Vlaamse minister van Brussel, Jeugd en Media Benjamin Dalle veroordeelt het geweld dat te zien is in het filmpje. 'Geweld tegen politie kan nooit. Daders moeten streng bestraft worden. Politiemensen werken vaak in moeilijke omstandigheden. Ze verdienen ons respect', schrijft minister Dalle op Twitter.\n\nDe band tussen de politievakbond en de Brusselse regeringsleiders lijkt stilaan verwaterd, maar minister Dalle staat steeds open voor een verdere dialoog. 'De minister is altijd bereid om het gesprek met de politie en de politievakbonden aan te gaan. Hij is ook al met de agenten op het terrein gaan spreken. Hij begrijpt hun situatie en wil hen daarin zeker steunen', aldus Tom Demeyer, woordvoerder van minister Dalle.\n\n'Geen gemakkelijke wijk'\n\nDe burgemeester van Anderlecht Fabrice Cumps (PS) erkent dat het voor de politie niet altijd even makkelijk is om in zijn gemeente te werken. In een video die politievakbond VSOA deelde, is te zien hoe agenten iemand willen arresteren, maar zelf klappen krijgen. Burgemeester Cumps verdedigt de politie en benadrukt dat ze de juiste instructies opvolgden om de dieven in de wijk tegen te gaan.\n\nDe handelaars in de wijk rond de Bergensesteenweg, waar de video zich afspeelt, hadden bij de politie en de gemeentediensten aangeklaagd dat er steeds meer gestolen werd in hun etalages en uitgestalde goederen. Burgemeester Cumps heeft daarom eergisteren de instructie gegeven aan de politie om over te gaan tot strengere controles en identificaties van deze dieven. 'Bij de tussenkomst heeft de politie die instructie gerespecteerd en de dieven proberen te vatten. We weten dat het geen gemakkelijke gemeente is. Ik heb meteen geïnformeerd naar de toestand van de politieagenten. Dit moet voor hen een erg moeilijk moment zijn om mee te maken', zegt de burgemeester.\n\nDe kritiek dat linkse politici de Brusselse jongeren beschermen en de hand boven het hoofd houden, vindt Cumps onterecht. Hij benadrukt dat de controles net strenger zijn geworden. Na de rellen in Anderlecht die uitbraken na de tragische dood van een 19-jarige jongen bij een politieachtervolging, had Brussels staatssecretaris Pascal Smet (sp.a-one.brussels) zich vragen gesteld bij dat politieoptreden. 'We moeten er geen karikatuur van maken en zeggen dat er een strijd is tussen politie en de jongeren en omgekeerd. Net zoals bij de rellen na de tragische dood van Adil waren er meerdere interventies en verschillende soorten jongeren aanwezig. We moeten dit niet veralgemenen naar alle jongeren', vindt burgemeester Cumps.\n\nEen kant-en-klare oplossing blijkt er niet meteen te komen, maar opnieuw klinkt wel de vraag om meer steun vanuit de federale overheid voor de Brusselse politiezones. 'Het is de federale regering die vooral meer kan doen en de politiezones op een correcte manier financieren. De huidige financiering staat al lang niet meer in verhouding tot de actuele context', aldus burgemeester Cumps.\n\nPolitievakbond VSOA deelde woensdagavond beelden op zijn Facebookpagina waarop te zien is hoe agenten belaagd worden tijdens een arrestatie in Anderlecht. De vakbond viseert daarbij de Brusselse politici Pascal Smet (SP.A) en Benjamin Dalle (CD&V). 'Wat denken jullie, Pascal Smet en Benjamin Dalle? Hadden onze collega's het anders moeten aanpakken? Was dit een prioriteit?', staat er. Respect voor ordediensten'Wat er in Anderlecht gebeurde is schokkend. Hoeveel alarmbellen moeten er afgaan? De regering laat betijen. Zo kan het niet verder. Onze politiemensen verdienen beter. Kordate aanpak nu', roept Theo Francken (N-VA) op via Twitter, daarbij verwijzend naar premier Sophie Wilmès en minister van Binnenlandse Zaken Pieter De Crem (CD&V). Federaal CD&V-parlementslid Sammy Mahdi springt meteen op de kar en dient Francken van antwoord door te stellen dat Jan Jambon als minister van Binnenlandse Zaken een herziening van de dotatie van politiezones weigerde. 'Electorale zelfmoord', waren zijn woorden. Ik zou nu dus vooral niet het doorzichtig oppositielid spelen', tweet Mahdi. Bij de Brusselse fractie van N-VA stelt Mathias Vanden Borre dat de situatie explosief is geworden en wijst met de vinger naar de politiek van de PS-politici. 'Het moet gedaan zijn met de bepampering. Het respect voor de ordediensten moet worden hersteld en de politiek moet de juiste signalen sturen', stelt Vanden Borre. Brussels minister Sven Gatz (Open VLD) vindt eveneens dat er nu een sterk signaal moet komen. 'Politie moet haar werk kunnen doen. Altijd. Overal. Sterke democratie heeft correcte politie nodig. Duidelijker politiek signaal nodig', tweet Gatz. Brussels fractieleider voor cdH Céline Fremault maakt via Twitter duidelijk dat 'Niets rechtvaardigt dat men iemand slaat, niets. En dat geldt voor iedereen'. Haar partijgenoot Sofia Bennani zal meer uitleg vragen op de politieraad van de zone Brussel Zuid. Bij de Brusselse fractie van Vlaams Belang tenslotte vragen ze dat er snel een plan van aanpak komt en verwijzen hier naar de harde aanpak van voormalig burgemeester van New York Rudy Giuliani. 'Om een Franse ex-president te parafraseren: het is tijd om er - echt - met de hogedrukreiniger door te gaan en deze wijken op te kuisen', verklaart Brussels Vlaams Belang-voorzitter en senator Bob De Brabandere. Dialoog aangaanDe Vlaamse minister van Brussel, Jeugd en Media Benjamin Dalle veroordeelt het geweld dat te zien is in het filmpje. 'Geweld tegen politie kan nooit. Daders moeten streng bestraft worden. Politiemensen werken vaak in moeilijke omstandigheden. Ze verdienen ons respect', schrijft minister Dalle op Twitter. De band tussen de politievakbond en de Brusselse regeringsleiders lijkt stilaan verwaterd, maar minister Dalle staat steeds open voor een verdere dialoog. 'De minister is altijd bereid om het gesprek met de politie en de politievakbonden aan te gaan. Hij is ook al met de agenten op het terrein gaan spreken. Hij begrijpt hun situatie en wil hen daarin zeker steunen', aldus Tom Demeyer, woordvoerder van minister Dalle.'Geen gemakkelijke wijk'De burgemeester van Anderlecht Fabrice Cumps (PS) erkent dat het voor de politie niet altijd even makkelijk is om in zijn gemeente te werken. In een video die politievakbond VSOA deelde, is te zien hoe agenten iemand willen arresteren, maar zelf klappen krijgen. Burgemeester Cumps verdedigt de politie en benadrukt dat ze de juiste instructies opvolgden om de dieven in de wijk tegen te gaan. De handelaars in de wijk rond de Bergensesteenweg, waar de video zich afspeelt, hadden bij de politie en de gemeentediensten aangeklaagd dat er steeds meer gestolen werd in hun etalages en uitgestalde goederen. Burgemeester Cumps heeft daarom eergisteren de instructie gegeven aan de politie om over te gaan tot strengere controles en identificaties van deze dieven. 'Bij de tussenkomst heeft de politie die instructie gerespecteerd en de dieven proberen te vatten. We weten dat het geen gemakkelijke gemeente is. Ik heb meteen geïnformeerd naar de toestand van de politieagenten. Dit moet voor hen een erg moeilijk moment zijn om mee te maken', zegt de burgemeester. De kritiek dat linkse politici de Brusselse jongeren beschermen en de hand boven het hoofd houden, vindt Cumps onterecht. Hij benadrukt dat de controles net strenger zijn geworden. Na de rellen in Anderlecht die uitbraken na de tragische dood van een 19-jarige jongen bij een politieachtervolging, had Brussels staatssecretaris Pascal Smet (sp.a-one.brussels) zich vragen gesteld bij dat politieoptreden. 'We moeten er geen karikatuur van maken en zeggen dat er een strijd is tussen politie en de jongeren en omgekeerd. Net zoals bij de rellen na de tragische dood van Adil waren er meerdere interventies en verschillende soorten jongeren aanwezig. We moeten dit niet veralgemenen naar alle jongeren', vindt burgemeester Cumps. Een kant-en-klare oplossing blijkt er niet meteen te komen, maar opnieuw klinkt wel de vraag om meer steun vanuit de federale overheid voor de Brusselse politiezones. 'Het is de federale regering die vooral meer kan doen en de politiezones op een correcte manier financieren. De huidige financiering staat al lang niet meer in verhouding tot de actuele context', aldus burgemeester Cumps.",Politieke partijen veroordelen geweld tegen politie in Brussel,nl
9429,"Dat lazen we onlangs in het tijdschrift Dag Allemaal. Maar klopt dat wel?\n\nIn een interview met Dag Allemaal waarschuwt klimaatactiviste Anuna De Wever dat we het klimaatdebat niet uit het oog mogen verliezen. 'Over enkele jaren krijgen we hittegolven die mensen in zes uur kunnen doden.' Wanneer we haar bellen, blijkt dat ze verkeerd geciteerd werd. 'Het is niet ""over enkele jaren"", maar wel ""tegen het einde van deze eeuw"". Dat las ik in het boek A Climate Pact for the European Union. How to Finance the Green New Deal, waarin wordt verwezen naar een studie van het Massachusetts Institute of Technology.'\n\nHoogleraar klimaatwetenschappen Wim Thiery (VUB) bevestigt de uitspraak. 'Uit verschillende studies blijkt dat tegen het einde van deze eeuw in bepaalde regio's condities kunnen voorkomen waarbij jonge, fitte mensen in zes uur tijd kunnen overlijden. Dat gebeurt wanneer we de ""natteboltemperatuur"" van 35 graden overschrijden. Dat is een meting waarbij de bolle onderzijde van een thermometer nat wordt gehouden. Hoge waardes markeren een situatie van extreem hoge temperatuur én extreme luchtvochtigheid. Daardoor kan ons lichaam niet meer zweten en dus ook niet afkoelen: een dodelijke cocktail. Let wel, die studies gaan uit van hoge-uitstootscenario's, waarbij de CO2-uitstoot blijft toenemen zoals de afgelopen jaren, en voorspellen overschrijdingen in bepaalde delen van India en Iran. Maar kwetsbare mensen dragen vandaag al de dodelijke gevolgen van hittegolven. Tijdens de extreme hittegolf van 2003 stierven alleen in Londen en Parijs al ruim 1000 mensen. Wetenschappers hebben berekend dat ruim de helft van die overlijdens toe te schrijven was aan de klimaatverandering. En naarmate de opwarming doorgaat, zullen dodelijke hittegolven verder toenemen in frequentie, duur en intensiteit.'\n\nNaarmate de opwarming doorgaat, zullen dodelijke hittegolven verder toenemen in frequentie, duur en intensiteit.\n\nHoogleraar klimatologie en milieuwetenschappen Jean-Pascal van Ypersele (UCL) gaat ook akkoord, met de nodige nuance. 'In 2010 toonden Sherwood en Huber al aan dat een ""natteboltemperatuur"" van 35 graden een lichaam van 75 kilogram in rust al na vier uur doet opwarmen tot 42 graden, wat dodelijk kan zijn. Uit verschillende andere artikelen weten we dat dit soort temperaturen tegen het eind van deze eeuw bereikt zullen worden, als de uitstoot van CO2 en andere broeikasgassen blijft stijgen. Maar in een artikel uit 2017 wordt dat ook vergeleken met het scenario ""RCP4.5"", waarin de uitstoot beperkt blijft. In dat geval zouden die omstandigheden waarbij fitte mensen binnen de zes uur kunnen sterven zich niet voordoen. Een goed argument om, na covid-19, te kiezen voor een groene economische relance.'\n\nKlimaatonderzoeker Hendrik Wouters (VITO en UGent) wijst op enkele extra nuances. 'Die ""overlevingsgrens"" gaat natuurlijk over het buitenklimaat. Binnen vallen temperatuur en vochtigheid te reguleren. Al lijkt weken binnen zitten niet wenselijk of houdbaar, zoals we nu ondervinden door covid-19. Los daarvan zijn hittegolven vandaag al dodelijk, en men verwacht dat het aantal hitteslachtoffers alleen maar zal toenemen onder eender welk scenario, ook al blijven we onder de natteboltemperatuur van 35 graden. Arme en kwetsbare bevolkingsgroepen in het warme-vochtige Zuiden zullen het hardst worden getroffen, maar ook bij ons worden de hittegolven dodelijker.'\n\nConclusie Uit verscheidene onderzoeken blijkt dat er niet over enkele jaren, maar wel tegen het einde van deze eeuw hittegolven kunnen zijn die fitte mensen binnen de zes uur doden, als we uitgaan van een scenario waarbij de uitstoot van broeikasgassen blijft stijgen. Daarom beoordeelt Knack de stelling als eerder waar.\n\nBRONNEN Dag Allemaal, 5 mei 2020\n\nA Climate Pact for the European Union (2018)\n\nNature Communications (2018)\n\nClimate@MIT (2018)\n\nNature Climate Change (2017)\n\nEnvironmental Research Letters (2016)\n\nNature Climate Change (2015)\n\nScience Advances (2017)\n\nPNAS (2010)\n\nScience Advances (2020)\n\nScience (2020)\n\nE-mailverkeer met Rozemien De Troch (Ugent), 7-8 mei 2020\n\nE-mailverkeer met Hendrik Wouters (VITO en UGent), 8-12 mei 2020\n\nE-mailverkeer met Marten Scheffer (Universiteit Wageningen), 8 mei 2020\n\nE-mailverkeer met Wim Thiery (VUB), 7-12 mei 2020\n\nE-mailverkeer met Joris Meys (UGent), 7-11 mei 2020\n\nE-mailverkeer met Jean-Pascal van Ypersele (UCLouvain), 7-13 mei 2020\n\nSms-verkeer met Anuna De Wever, 11-12 mei 2020\n\nE-mailverkeer met Anuna De Wever, 12 mei 2020\n\nInterview met Anuna De Wever, 8 mei 2020\n\nInterview met Wim Thiery (VUB), 8 mei 2020\n\nInterview met Jean-Pascal van Ypersele (UCLouvain), 11 mei 2020 Alle bronnen werden laatst geraadpleegd op 13 mei 2020 tenzij anders vermeld. * Bijgewerkt op 20/5/2020 om 14:57, om bronvermeldingen en hyperlinks toe te voegen aan het artikel.\n\nKrasse uitspraak, straf cijfer of dito feit in de actualiteit gezien? Stuur uw vraag met exacte bronvermelding van het citaat naar factchecker@knack.be\n\n© RMG\n\nReageren op dit artikel kan u door een e-mail te sturen naar lezersbrieven@knack.be. Uw reactie wordt dan mogelijk meegenomen in het volgende nummer.\n\nIn een interview met Dag Allemaal waarschuwt klimaatactiviste Anuna De Wever dat we het klimaatdebat niet uit het oog mogen verliezen. 'Over enkele jaren krijgen we hittegolven die mensen in zes uur kunnen doden.' Wanneer we haar bellen, blijkt dat ze verkeerd geciteerd werd. 'Het is niet ""over enkele jaren"", maar wel ""tegen het einde van deze eeuw"". Dat las ik in het boek A Climate Pact for the European Union. How to Finance the Green New Deal, waarin wordt verwezen naar een studie van het Massachusetts Institute of Technology.' Hoogleraar klimaatwetenschappen Wim Thiery (VUB) bevestigt de uitspraak. 'Uit verschillende studies blijkt dat tegen het einde van deze eeuw in bepaalde regio's condities kunnen voorkomen waarbij jonge, fitte mensen in zes uur tijd kunnen overlijden. Dat gebeurt wanneer we de ""natteboltemperatuur"" van 35 graden overschrijden. Dat is een meting waarbij de bolle onderzijde van een thermometer nat wordt gehouden. Hoge waardes markeren een situatie van extreem hoge temperatuur én extreme luchtvochtigheid. Daardoor kan ons lichaam niet meer zweten en dus ook niet afkoelen: een dodelijke cocktail. Let wel, die studies gaan uit van hoge-uitstootscenario's, waarbij de CO2-uitstoot blijft toenemen zoals de afgelopen jaren, en voorspellen overschrijdingen in bepaalde delen van India en Iran. Maar kwetsbare mensen dragen vandaag al de dodelijke gevolgen van hittegolven. Tijdens de extreme hittegolf van 2003 stierven alleen in Londen en Parijs al ruim 1000 mensen. Wetenschappers hebben berekend dat ruim de helft van die overlijdens toe te schrijven was aan de klimaatverandering. En naarmate de opwarming doorgaat, zullen dodelijke hittegolven verder toenemen in frequentie, duur en intensiteit.' Hoogleraar klimatologie en milieuwetenschappen Jean-Pascal van Ypersele (UCL) gaat ook akkoord, met de nodige nuance. 'In 2010 toonden Sherwood en Huber al aan dat een ""natteboltemperatuur"" van 35 graden een lichaam van 75 kilogram in rust al na vier uur doet opwarmen tot 42 graden, wat dodelijk kan zijn. Uit verschillende andere artikelen weten we dat dit soort temperaturen tegen het eind van deze eeuw bereikt zullen worden, als de uitstoot van CO2 en andere broeikasgassen blijft stijgen. Maar in een artikel uit 2017 wordt dat ook vergeleken met het scenario ""RCP4.5"", waarin de uitstoot beperkt blijft. In dat geval zouden die omstandigheden waarbij fitte mensen binnen de zes uur kunnen sterven zich niet voordoen. Een goed argument om, na covid-19, te kiezen voor een groene economische relance.' Klimaatonderzoeker Hendrik Wouters (VITO en UGent) wijst op enkele extra nuances. 'Die ""overlevingsgrens"" gaat natuurlijk over het buitenklimaat. Binnen vallen temperatuur en vochtigheid te reguleren. Al lijkt weken binnen zitten niet wenselijk of houdbaar, zoals we nu ondervinden door covid-19. Los daarvan zijn hittegolven vandaag al dodelijk, en men verwacht dat het aantal hitteslachtoffers alleen maar zal toenemen onder eender welk scenario, ook al blijven we onder de natteboltemperatuur van 35 graden. Arme en kwetsbare bevolkingsgroepen in het warme-vochtige Zuiden zullen het hardst worden getroffen, maar ook bij ons worden de hittegolven dodelijker.'",Factcheck: 'Over enkele jaren krijgen we hittegolven die mensen in zes uur kunnen doden',nl
9430,"De spanningen tussen de Verenigde Staten en China lijken dag na dag toe te nemen. Een confrontatie lijkt onafwendbaar. 'Dit wordt een van de bepalende gebeurtenissen van onze eeuw', voorspelt VUB-hoogleraar internationale betrekkingen Jonathan Holslag.\n\nDe Koude Oorlog begon in 1917. Al bij de totstandkoming van de Sovjet-Unie waarschuwde Vladimir Lenin voor kapitalistische gieren uit Washington en een langdurige strijd voor de hegemonie. Hij beschuldigde Amerika ervan Rusland te willen uitbuiten en overal tussenbeide te komen onder het mom van rechtvaardigheid: in Rusland zelf, in China, in Europa en in Perzië. De Sovjets zagen de wereld als een socialistisch eiland omringd door een kapitalistische zee. Als je de ideologie wegdenkt, wordt de kern van Lenins bezorgdheid duidelijk. Zoals hij dat zelf samenvatte: het gaat om wie de andere kan overheersen.\n\n...\n\nDe Koude Oorlog begon in 1917. Al bij de totstandkoming van de Sovjet-Unie waarschuwde Vladimir Lenin voor kapitalistische gieren uit Washington en een langdurige strijd voor de hegemonie. Hij beschuldigde Amerika ervan Rusland te willen uitbuiten en overal tussenbeide te komen onder het mom van rechtvaardigheid: in Rusland zelf, in China, in Europa en in Perzië. De Sovjets zagen de wereld als een socialistisch eiland omringd door een kapitalistische zee. Als je de ideologie wegdenkt, wordt de kern van Lenins bezorgdheid duidelijk. Zoals hij dat zelf samenvatte: het gaat om wie de andere kan overheersen. Tussen 1917 en het formele begin van de Koude Oorlog in 1945 gapen decennia van ongemakkelijk aftasten. Lenin adviseerde om in dat prille stadium de confrontatie uit de weg te gaan, hard taalgebruik te schuwen en militaire macht te mijden. De Amerikaanse industrieel Henry Ford onderstreepte het belang van handel en bouwde een tractorfabriek nabij Moskou. 'Deze markt zou voor Ford wel eens het hele volume in Azië en Europa kunnen overtreffen,' zo verlekkerde hij zich. Sommigen droomden van het amerikaniseren van de Sovjets. Diplomatieke banden werden aangehaald, al was het maar omdat Duitsland een gezamenlijke bedreiging was. Achter de façade maakten experts zich geen illusies. De Sovjets begrepen dat hun overleven afhing van het terugduwen van rivalen rondom de lange grenzen. Een beetje zoals de Russische tsarina Catharina De Grote opperde: je moet de grenzen uitbreiden om ze te kunnen verdedigen. Amerika probeerde aanvankelijk vooral zijn economische invloed in Europa en Azië uit te breiden, maar tijdens de Tweede Wereldoorlog werd het in Washington duidelijk dat Amerika belang had bij een sterke, vooruitleunende militaire positie aan de buitenranden van de Euraziatische landmassa. Het krachtenveld in 1945 was niet nieuw, maar het kwam tijdens de conferenties in Jalta en Potsdam volledig bloot te liggen. Voorbij de ideologie was de Koude Oorlog een geopolitieke strijd tussen een maritieme en een continentale grootmacht om het overwicht in Eurazië. Wilden de Amerikanen zich laten gelden langs de buitenranden, langsheen de kusten van Stille en de Atlantische Oceaan, dan gold voor Moskou het omgekeerde. Vooral Jozef Stalin vond het cruciaal om bijvoorbeeld de westerse invloed terug te duwen aan de Baltische en de Zwarte Zee, of in Oost-Europa en Oost-Azië. In een verbonden wereld is elke grote continentale macht die in Eurazië opstaat voorbestemd om voor Amerika een rivaal te worden. Dat is vandaag ook het geval tussen China en de Verenigde Staten. Velen wijzen naar de coronapandemie als kantelpunt. Maar de spanningen zijn zich al decennialang aan het opbouwen. Er wordt nu verwezen naar een recente tekst van de voormalige veiligheidsadviseur Herbert McMaster als een soort nieuw 'lang telegram', zoals de Amerikaanse diplomaat George Kennan er een schreef in 1946. Net zoals Kennan rapporteert McMaster over het diepe wantrouwen en besluit hij dat conflict onoverkomelijk is. Maar al die observaties werden al zo vaak gemaakt. Het conflict is niet nieuw. Het is de voorbije jaren alleen maar dwingender geworden. En het heeft beleidsmakers vooral heel veel tijd gekost om in te zien dat het onafwendbaar was. Ook in het geval van China stelden de Verenigde Staten dat ze het land konden amerikaniseren, dat ze democratisering konden stimuleren en een vrije markt konden afdwingen. Maar dat messianisme betekende vaak niet meer dan een rechtvaardiging voor winstbejag in een autoritaire samenleving. De Chinese leiders zelf gaven steevast aan dat zij de amerikanisering niet hoefden, dat de eenpartijstaat tegen elke prijs verdedigd moest worden, en dat er een nieuwe wereldorde moest komen die de invloed van de Amerikanen aan banden zou leggen. Amerika, en bij uitbreiding het Westen, heeft zichzelf dertig jaar lang een rad voor de ogen gedraaid. Peking is eigenlijk altijd duidelijk geweest over wat het wilde en niet wilde. Het wilde bijvoorbeeld economisch samenwerken, maar zonder de belangen van de nationale industrie prijs te geven. Het wilde technologisch samenwerken, maar zonder afbreuk te doen aan het langetermijndoel van technologische zelfredzaamheid. Samenwerking op korte termijn was een hulpmiddel om op lange termijn de wereldorde te hertekenen. Een gangbaar doel voor een opkomende grootmacht. Vreemd was dus niet zozeer wat China nastreefde. Vreemd was vooral dat het Westen dat zag en er niet naar handelde. Al in het begin van de jaren negentig beklaagde president Bill Clinton zich erover dat de samenwerking onevenwichtig was. In 2001 waarschuwde de Nationale Veiligheidsraad president George W. Bush dat een rijk China ook militair machtig zou worden. In 2006 begonnen de eerste kritische vertrouwelijke analyses te circuleren over de strategische gevolgen van China's groeiende economische invloed en militaire slagkracht. Barack Obama was van bij het begin van zijn presidentschap sceptisch over het vermogen om China te veranderen. Maar diplomaten bleven het aantal dialogen met China als graadmeter van succes beschouwen in plaats van de resultaten die de gesprekken opleverden. Politici verkozen de zekerheid van een onevenwichtig partnerschap boven de onzekerheid die gepaard zou gaan met een confrontatie. Westerse bedrijven bleven China als het land van de gouden bergen beschouwen, en gingen ervan uit dat strategische overwegingen onderdeden voor winstbejag. Ik herinner me een gesprek met de voorzitter van een van Amerika's grootste investeringsfondsen. 'Vergeet Donald Trump en zijn Chinapolitiek', zei hij vlak voor de presidentsverkiezingen van 2016. 'Zodra hij in het Witte Huis zit, zullen wij hem wel uitleggen wat er op het spel staat.' President Trump bleek minder vatbaar voor de druk van Wall Street. De investeerder in kwestie vormde met andere zwaargewichten uit de bedrijfswereld een groepje om de nieuwe president ervan te overreden dat hij de commerciële relaties met China gaaf moest houden. Maar de nieuwe president hield er een andere mening opna. Er zijn twee belangrijke verklaringen voor die ommezwaai. Een eerste is de persoonlijkheid van Trump, zijn onbesuisdheid, zijn grootdoenerij. Trump is niet bang voor confrontatie; hij dweept ermee. Met het oog daarop omringde hij zich met tegendraadse denkers. Steve Bannon, bijvoorbeeld, voor wie China een nieuw kwaadaardig imperium is. Of Peter Navarro, die China verantwoordelijk stelt voor de de-industrialisatie van de Verenigde Staten. Het resultaat was een nieuwe botsing tussen het oneerlijke en expansionistische China aan de ene kant, en aan de andere kant de Verenigde Staten, wier arbeidersklasse en ondernemers door Peking belazerd werden. Die emotionele benadering kreeg bijval van koelbloedige realisten. Defensieminister Jim Mattis, bijvoorbeeld, stelde dat de verzwakking van de Amerikaanse samenleving een grotere bedreiging was dan China. Hij besefte ook dat het Chinabeleid van de voorbije decennia een flop was, en dat de Chinese economie tegen 2030 even groot zou kunnen zijn als de Amerikaanse. Daarmee zou China een einde maken aan het Amerikaanse leiderschap. In de jaren voor de presidentsverkiezing van 2016 had China nieuwe raketten laten zien die de Verenigde Staten konden treffen of vliegdekschepen konden doen zinken. In 2016 haalden de Chinezen middels de belofte van investeringen de Filipijnen uit het Amerikaanse kamp. Ook voor de realo's was harde competitie onafwendbaar. Het is niet alleen de overheid die van koers verandert. Een grote meerderheid van de Amerikanen staat negatief tegenover China. Je zou kunnen debatteren over de vraag of het gerechtvaardigd is dat Amerika China als een rivaal beschouwt en de confrontatie aangaat. Uiteindelijk hebben de Chinezen dertig jaar lang gedaan wat de Amerikanen verwachtten: goedkoop consumptiegoederen leveren en de overheid voor meer dan 1000 miljard euro krediet toestoppen. De Chinese opmars is in zekere zijn een bijproduct van de Amerikaanse decadentie. Los van die ethische overwegingen leert de geschiedenis van de internationale politiek ons dat er geheid een conflict uitbreekt als de dominante mogendheid zich bedreigd voelt en de machtsbalans kantelt. En dát is nu precies aan het gebeuren. Het is ook niet zo dat Amerika ineens de competitie opstart. China is de competitie al decennia geleden begonnen. Zijn visie van een nieuwe, rechtvaardige wereldorde was en is erop gericht om het leiderschap van Amerika te doorbreken. En hoewel China beweert zelf geen dominante mogendheid te willen worden en geen hegemonie te willen vestigen, bestaat daar, om het vriendelijk uit te drukken, geen zekerheid over. Ook dat is een belangrijke les uit de geschiedenis van de wereldpolitiek: landen die vandaag vrede prediken worden alsnog arrogant zodra ze de macht grijpen. Kijk maar naar de VS. Een nieuwe, adembenemende tweestrijd is dus begonnen. Dit wordt een van de bepalende gebeurtenissen van onze eeuw. Maar vooral de komende tien jaar worden spannend. Want dat is de periode waarin duidelijk zal worden hoezeer en hoe snel de machtsbalans zal doorslaan. Zelfs als de Chinese economische groei vertraagt en de Verenigde Staten snel uit het huidige dal klauteren, zal de omvang van de Chinese economie binnen dit en tien jaar minstens in de buurt van de Amerikaanse komen. Een gemiddelde Chinees zal dan nog altijd vier tot vijf keer minder verdienen dan een Amerikaan, maar als land zou China meer budget hebben om op diplomatiek en militair vlak een verschil te maken. Hoe die tweestrijd zal evolueren, koud blijft of warm wordt, kunnen we niet voorspellen. Net zoals in de Koude Oorlog of andere langdurige grootmachtenconflicten zal de rivaliteit niet zozeer bepaald worden door een grootse strategische visie, maar door persoonlijkheden en permanente aanpassingen. Maar, opnieuw, de rivaliteit zal niet wegebben, ook niet als Donald Trump volgend jaar eventueel de baan zou ruimen voor Joe Biden. Die nieuwe strijd zal uit een zevental kampen bestaan. Eén kamp heeft het economische leiderschap als inzet. Net zoals tijdens de Koude Oorlog gaat het om de superioriteit van de Amerikaanse economie, deze keer tegen het staatskapitalisme van China. Wat verschilt tegenover de Koude Oorlog, is dat de Amerikaanse economie vandaag opgezadeld zit met een grote schuld, dat de industrie minder sterk is en dat de Chinese economie in verhouding tot die van de Sovjets veel groter is. Voor China wordt het vooral een zaak de toegang te behouden tot belangrijke afzetmarkten, want zijn industrie overleeft niet zonder uitvoer. China zal ook in snel tempo de industrie productiever moeten maken. Dat brengt ons bij het kamp om de technologie. Ondanks euforie over Chinese artificiële intelligentie blijft China technologisch achterophinken. Het heeft enorme bedragen over om buitenlandse technologie te kopen of voor onderzoek, maar in vergelijking met de VS komt er relatief weinig uit. Het komende decennium zal uitwijzen of China de verwachtingen alsnog kan waarmaken. China staat sterk in de industrie, maar nog zwak in technologie; Amerika staat nog steeds sterker in de technologie maar is verzwakt in de industrie. Degene die dit als eerste in evenwicht brengt, verwerft een groot voordeel. Een derde kamp is de strijd om Eurazië. China beseft goed dat het zijn nabuurschap te vriend moet houden of minstens moet voorkomen dat landen in de omtrek het Amerikaanse voorbeeld volgen. China heeft Azië en Europa ook nodig als afzetmarkt en bron van grondstoffen. Het voordeel van Peking is dat landen in het hart van Eurazië weinig alternatief hebben en dat zijn continentale as met Rusland voorlopig redelijk goed zit. De ultieme strijd zal dus vooral gaan om het randland, de maritieme buitenrand van Eurazië: over de invloed op het Koreaanse schiereiland, de eerste eilandenketen met daarin Taiwan, Zuidoost-Azië, Zuid-Azië, het Midden-Oosten en Europa. Europa, het mag duidelijk zijn, is in deze tweestrijd geen speler meer. Een vierde kamp: de Euraziatische zee. Voor China en Rusland is Eurazië al langer één groot geopolitiek schaakbord. De zeeën rondom maken daar deel van uit. Het is hun erom te doen de Amerikaanse militaire slagkracht op een afstand te houden, en dat met zo weinig mogelijk financiële inspanningen, dus vooral met raketten, mijnen en elektronische oorlogvoering. Voorts zijn die wateren belangrijk voor grondstoffen, voor de maritieme handel en de zogenoemde second strike- capaciteit: het vermogen om na een eerste nucleaire aanval terug te slaan vanaf onderzeeboten. Tussen pakweg 2000 en 2010 hebben Rusland en China hun macht op het continent bestendigd. Tussen 2010 en 2020 hebben ze werk gemaakt van het terugduwen van de Amerikaanse militaire macht. Tussen 2020 en 2030 is de inzet het 'insuleren' van Eurazië: ervoor zorgen dat meer landen zich afkeren van de VS en dat de Amerikanen nog meer de toegang tot de landmassa ontzegd kan worden. Washington zal dat uiteraard proberen te verhinderen. Een vijfde kamp betreft de ruimte en het internet. Wie in de voorbije eeuwen de oceanen en later de lucht overheerste, had grote economische en militaire voordelen. Vandaag komen daar twee nieuwe 'sferen' bij. Al enige tijd zoeken de Verenigde Staten en China de kwetsbaarheden van elkaars satellieten op. China beseft ook dat het met 5G een kans heeft om de Amerikaanse datadominantie te breken. Want wie de data controleert, controleert de economie en misschien wel voor een stuk de wereld. Een zesde worsteling is de nucleaire afschrikking. In tegenstelling tot de Koude Oorlog gaat deze nucleaire wedloop niet om het aantal wapens, maar om hun doeltreffendheid en hun vermogen verdedigingssystemen te verschalken. Zowel China als de Verenigde Staten investeren miljarden in de modernisering van hun nucleaire wapens: het installeren van meerdere kernkoppen op hun raketten, het wendbaar maken van die kernkoppen, het hypersonisch maken van de wapens enzovoort. Tezelfdertijd staan alle bestaande wapenbeheersingsverdragen op springen. We kunnen nog een zevende kamp toevoegen: de strijd om aanzien. Macht verspreidt zich het beste in een context van aanvaarding en legitimiteit, als het harde gepaard gaat met het zachte. Kleinere landen maken zich vandaag weinig illusies over de Amerikaanse en Chinese bedoelingen. Ze wantrouwen beide. Maar vaak volstaat het in de internationale politiek om de leiders van kleine landen te helpen de schijn hoog te houden om invloed te winnen. China doet dit meesterlijk. Denk maar aan de talrijke Europese landen die zich tegen beter weten in laten paaien met Chinese beloften over multilateralisme, economische hervormingen et cetera. Het verzwakt de weerstand en biedt China ruimte om de invloed te versterken. Donald Trumps onbesuisdheid helpt de Chinezen in die verzuchting. Niets heeft China meer geholpen dan de arrogantie van Trump. Dat kan een fatale Amerikaanse dwaling zijn. De passage van Trump was cruciaal om de confrontatie met China aan te gaan, maar een gematigder figuur in het Witte Huis zou die strijd wellicht beheerster kunnen volhouden en landen ervan kunnen overtuigen hun aarzeling tussen Peking en Washington in te ruilen voor sterke allianties. De belangrijkste inzet van de nieuwe tweestrijd is dominantie. Men kan ideologische voorkeuren hebben, het Chinese autoritarisme laken of de trieste staat van de Amerikaanse samenleving. Maar als we daar even abstractie van maken, dan is dit slechts een nieuwe deining in de eeuwigdurende golfbeweging waarmee de macht zich over het aardoppervlak verspreidt. Aan de ene kant noopt die observatie tot bescheidenheid, want vroeg of laat leidt een verstoring van het machtsevenwicht tot conflict. Dat is onontkoombaar. Aan de andere kant brengt ze een enorme opdracht met zich mee qua stuurmanskunst, een verantwoordelijkheid om de juiste inzichten te verwerven, de juiste keuzes te maken en ervoor te zorgen dat we niet belanden in een vernietigende maalstroom. Een grote tweestrijd kan veel vormen aannemen. Niet alle oorlogen blijven koud.",Conflict tussen China en VS: 'Niets heeft China meer geholpen dan Trumps arrogantie',nl
9519,"De laatste Britse gouverneur van Hongkong, Chris Patten, stelt dat het volk van Hongkong door China is verraden. Hij zei tegen de krant The Times dat Groot-Brittannië “de morele, economische en juridische plicht heeft op te komen voor de bevolking van Hongkong”.\n\nHij reageerde op de aankondiging dat Peking een veiligheidswet wil aannemen, die separatistische en subversieve activiteit in Hongkong verbiedt. De wet wordt geheel buiten de autonome instellingen van Hongkong om doorgevoerd en is volgens waarnemers bedoeld om de anti-Chinese protesten de kop in te drukken.\n\nDictatuur\n\nPatten zei dat “hier een nieuwe Chinese dictatuur aan het werk is” en waarschuwt dat het Westen zich niet voor de gek moet laten houden. Patten gebruikte een oude term die een nederigheidsritueel voor de keizer van China inhoudt, ‘kowtow’, waarbij een gast van de keizer zich voor hem op de grond werpt. “We moeten niet denken dat er na een heleboel kowtowing een grote pot met goud op ons wacht. Het is altijd een illusie geweest.”\n\nHet Britse rijk huurde Hongkong in 1898 voor een periode van 99 jaar van China. De voormalige Britse kroonkolonie werd in 1997 weer overgedragen aan Peking, onder voorwaarde dat Hongkong nog zeker vijftig jaar een aparte autonome status zou hebben. Hongkong heeft een westers rechtsstelsel en de economie drijft op de internationale vrijhandel. De meeste inwoners zien de rest van China als het buitenland.\n\nPeking\n\nOok de Amerikaanse minister van Buitenlandse Zaken, Mike Pompeo, heeft al scherp uitgehaald naar het plan van Peking. Hij waarschuwde dat de stap tot een wijziging kon leiden van de officiële houding van Washington over de status van het gebied.",Ex-gouverneur: “China heeft Hongkong verraden”,nl
9520,"Mauricio Pochettino zit na zijn ontslag bij Tottenham in november 2019 zonder job, maar de Argentijnse coach volgt het voetbal nog op de voet. In een gesprek met Sky Sports overloopt Pochettino zijn drie favoriete spelers in de Premier League. Hij zet Kevin De Bruyne (Manchester City) op de eerste plaats.\n\nWanneer een reporter van Sky Pochettino om zijn favoriete Premier League-voetballers vraagt, moet de Argentijn niet lang nadenken. “De Bruyne op één, dan Sergio Agüero”, klinkt het bij de trainer, die een poos moet nadenken over een derde naam en toegeeft dat een keuze voor De Bruyne bijna “oneerlijk” is. “Ik weet niet wie ik nog zou kunnen noemen, Roberto Firmino misschien? Ik zou haast honderd spelers kunnen beschrijven die allemaal bij mijn favorieten horen.”\n\nFoto: Photo News\n\nPochettino kwam in de zomer van 2014 toe bij Tottenham. Hij leidde de Spurs onder meer naar de Champions League-finale van 2019, maar in november vorig jaar moest hij opstappen na een reeks tegenvallende resultaten. José Mourinho volgde hem op.\n\nDe Argentijn geeft toe dat hij graag weer aan de slag zou gaan, in Engeland of elders. “Ik ben er klaar voor”, zegt Pochettino, die in de belangstelling van Newcastle zou staan. “Of ik opensta voor een Premier League-club buiten de top zes? De top zes wijzigt steeds, dus dat wil weinig zeggen. Vandaag staat Tottenham er bijvoorbeeld niet in, net als Arsenal. Je moet tegenwoordig alle clubs respecteren want ze werken allemaal hard.”",Toptrainer Mauricio Pochettino heeft smaak: “Kevin De Bruyne...,nl
9521,"Vier tennisvrouwen hebben zich vrijdag laten opmerken tijdens de eerste dag van een officieus tennistoernooi in Florida, de UTR Pro Match Series. Het WTA-circuit ligt wegens de coronacrisis momenteel zeker tot 20 juli stil.\n\nDanielle Collins (WTA 51) haalde het van haar landgenote Amanda Anisimova (WTA 28 en vorig jaar nog halve finaliste op Roland Garros op haar 17de) in 4-1 en 4-2. Alja Tomljanovic (WTA 56) rekende af met Alison Riske (WTA 19) in 4-3 en 4-1. Riske klopte vervolgens Anisimova met 0-4, 4-0 en 4-3.\n\nLEES OOK. Blond, Russische roots en supergetalenteerd: dit is het verhaal achter Amanda Anisimova, de 17-jarige sensatie van Roland Garros\n\nZaterdag loopt het toernooi verder en het sluit af met finale en partij om de derde plaats. Het toernooi, in volle coronacrisis, vindt plaats volgens een speciaal format, met twee winnende sets van vier games. Fans zijn niet welkom en ook ballenrapers ontbreken.\n\nHet toernooi bij de mannen vond een tweetal weken geleden plaats. Toen speelden Reilly Opelka, Hubert Hurkacz, Miomir Kecmanovic en Tommy Paul tegen elkaar.\n\nFoto: AFP\n\nFoto: AFP\n\nFoto: AFP\n\nFoto: AFP\n\nFoto: AFP\n\nFoto: AFP","Geen fans en zelf ballen rapen, maar Amerikaans supertalent ...",nl
9522,"De bekende oud-basketballer Patrick Ewing is besmet met het coronavirus. De 57-jarige Amerikaan speelde zeventien jaar in de NBA en stond vijftien seizoenen onder contract bij New York Knicks.\n\n“Ik wil met iedereen delen dat ik besmet ben met Covid-19”, zegt Ewing op sociale media. “Dit virus is ernstig en moet niet te licht worden opgevat. Ik wil iedereen aanmoedigen om veilig te leven. Blijf ook goed voor je dierbaren zorgen.”\n\nEwing is opgenomen in een ziekenhuis. Hij is daar geïsoleerd van andere patiënten. Ewing is hoofdtrainer van basketbalploeg Georgetown University. Zijn spelers zijn niet besmet.",Voormalig NBA-ster Patrick Ewing test positief op het corona...,nl
9523,"Het moet een vreemde ervaring zijn geweest voor de badgasten in Vlissingen. Donderdagavond rond 18 uur voer het Portugese containerschip Valdivia wel heel dicht langs de kust.\n\nEven leek het schip recht op het strand af te komen, maar het maakte nog een scherpe bocht en kon probleemloos verder varen, op weg vanuit Antwerpen naar de Finse hoofdstad Helsinki.\n\nVolgens het agentschap Maritieme Dienstverlening en Kust was er een Vlaamse loods aan boord, al is het niet zeker of er een fout is gebeurd. “Het was een indrukwekkend manoeuvre. De feiten worden nu onderzocht door de Commissie Nautische Veiligheid Scheldemonden”, zegt woordvoerster An Truyts.\n\nNederlandse collega’s van de Rijkswaterstaat spreken over een stevige ebstroom. Daardoor zou het schip buiten de boeienlijn hebben gevaren.\n\nbekijk ook\n\nReusachtig containerschip ramt kade en doet kraan instorten\n\nBelgisch schip vaart te dicht bij Hollandse kust en creëert grote vloedgolf: drie mensen naar ziekenhuis (2019)",Strandgangers schrikken wanneer containerschip recht op hen ...,nl
9524,"Toen de hond van het Britse gezin Pearson vorig jaar gestolen werd uit hun tuin, zat de familie in zak en as. Er werd massaal gezocht maar Missy werd nooit gevonden. Tot vader Delon een nieuwe hond ging zoeken op het internet.\n\nHet gezin Pearson uit Liverpool kwam in de zomer van 2019 in een nachtmerrie terecht. Hun 8-jarige hond Missy werd gestolen uit hun tuin. Het gezin kamde de buurt uit maar hun zoektocht leverde niets op.\n\nZwaar jaar\n\nEen klein jaar later besliste de familie dat het tijd was voor een nieuwe hond. Een ander ras, Missy was een Japanse Akita, wilde de familie niet. Vader Delon schuimde het internet af en kwam uiteindelijk terecht bij een dierenasiel in Dodshill, in Wales. “Ik kon het amper geloven toen ik de foto’s bekeek”, schrijft Delon op BoredPanda. “De eerste foto van de hond leek als twee druppels water op Missy. Ik keek opnieuw, zoomde in ... het was echt onze hond.”\n\nDe volgende dag nam Delon zijn zoon mee naar het dierenasiel. “Ik zal het bezoek nooit vergeten”, aldus Delon. “Mijn zoon en Missy zijn samen opgegroeid, soms sliepen ze zelfs naast elkaar. Toen ze elkaar na bijna een jaar terugzagen, konden ze hun geluk niet op.” Het weerzien was hartelijk ondanks dat Missy er geen aangename tijd had opzitten. “Ze was achtergelaten aan een carwash. Iemand had haar vastgebonden aan een paal, verschrikkelijk.”\n\nMaar het gezin is opnieuw compleet. “Mijn zoon en Missy zijn bijna altijd samen. Ook draagt ze een chip en voelt ze zich opnieuw veilig.”",Gezin raakt hond kwijt en is stomverbaasd als het een jaar l...,nl
9525,"Aan geld geen gebrek bij Michael Jordan, de succesvolste atleet aller tijden. Zijn populariteit werd nogmaals bewezen door de miljoenen kijkers voor zijn ESPN/Netflix-documentaire ‘The Last Dance’. Maar ook bij ‘MJ’ verloopt niet alles zoals gepland.\n\nJordan probeert namelijk al sinds 2014 zijn villa in Chicago te verkopen. Zonder succes. Het pand waar hij tussen 1995 en 2006 woonde, werd destijds geschat op ruim 26 miljoen euro. Geen wonder want er ...","Binnengluren in de peperdure villa van Michael Jordan, de na...",nl
9526,"Mauricio Pochettino zit na zijn ontslag bij Tottenham in november 2019 zonder job, maar de Argentijnse coach volgt het voetbal nog op de voet. In een gesprek met Sky Sports overloopt Pochettino zijn drie favoriete spelers in de Premier League. Hij zet Kevin De Bruyne (Manchester City) op de eerste plaats.\n\nWanneer een reporter van Sky Pochettino om zijn favoriete Premier League-voetballers vraagt, moet de Argentijn niet lang nadenken. “De Bruyne op één, dan Sergio Agüero”, klinkt het bij de trainer, die een poos moet nadenken over een derde naam en toegeeft dat een keuze voor De Bruyne bijna “oneerlijk” is. “Ik weet niet wie ik nog zou kunnen noemen, Roberto Firmino misschien? Ik zou haast honderd spelers kunnen beschrijven die allemaal bij mijn favorieten horen.”\n\nFoto: Photo News\n\nPochettino kwam in de zomer van 2014 toe bij Tottenham. Hij leidde de Spurs onder meer naar de Champions League-finale van 2019, maar in november vorig jaar moest hij opstappen na een reeks tegenvallende resultaten. José Mourinho volgde hem op.\n\nDe Argentijn geeft toe dat hij graag weer aan de slag zou gaan, in Engeland of elders. “Ik ben er klaar voor”, zegt Pochettino, die in de belangstelling van Newcastle zou staan. “Of ik opensta voor een Premier League-club buiten de top zes? De top zes wijzigt steeds, dus dat wil weinig zeggen. Vandaag staat Tottenham er bijvoorbeeld niet in, net als Arsenal. Je moet tegenwoordig alle clubs respecteren want ze werken allemaal hard.”",Toptrainer Mauricio Pochettino heeft smaak: “Kevin De Bruyne...,nl
9527,"Vier tennisvrouwen hebben zich vrijdag laten opmerken tijdens de eerste dag van een officieus tennistoernooi in Florida, de UTR Pro Match Series. Het WTA-circuit ligt wegens de coronacrisis momenteel zeker tot 20 juli stil.\n\nDanielle Collins (WTA 51) haalde het van haar landgenote Amanda Anisimova (WTA 28 en vorig jaar nog halve finaliste op Roland Garros op haar 17de) in 4-1 en 4-2. Alja Tomljanovic (WTA 56) rekende af met Alison Riske (WTA 19) in 4-3 en 4-1. Riske klopte vervolgens Anisimova met 0-4, 4-0 en 4-3.\n\nLEES OOK. Blond, Russische roots en supergetalenteerd: dit is het verhaal achter Amanda Anisimova, de 17-jarige sensatie van Roland Garros\n\nZaterdag loopt het toernooi verder en het sluit af met finale en partij om de derde plaats. Het toernooi, in volle coronacrisis, vindt plaats volgens een speciaal format, met twee winnende sets van vier games. Fans zijn niet welkom en ook ballenrapers ontbreken.\n\nHet toernooi bij de mannen vond een tweetal weken geleden plaats. Toen speelden Reilly Opelka, Hubert Hurkacz, Miomir Kecmanovic en Tommy Paul tegen elkaar.\n\nFoto: AFP\n\nFoto: AFP\n\nFoto: AFP\n\nFoto: AFP\n\nFoto: AFP\n\nFoto: AFP","Geen fans en zelf ballen rapen, maar Amerikaans supertalent ...",nl
9528,"Leopoldsburg - Je kon al enkele weken je boeken, cd’s en dvd’s reserveren en op bepaalde dagen afhalen in de bibliotheek. Vanaf 23 mei zal je ook op vrijdag en zaterdag materialen kunnen afhalen, telkens van 10.00 tot 12.00 uur.",Afhaal in de bibliotheek nu ook op vrijdag en zaterdag,nl
9529,"Als je dacht dat de heropening van de Drive-Thru van fastfoodrestaurants met veel drukte gepaard ging, moet je deze beelden van woensdag uit Londen zeker bekijken. Een voorbijganger filmde er een wachtrij voor een McDonald’s Drive-Thru waarvan het einde niet te zien is. Je kan je enkel afvragen wie zijn hamburgers zó hard gemist heeft en medelijden hebben met het personeel in het restaurant die de bestellingen niet konden volgen...",Honderden auto’s schuiven aan voor heropening McDonald’s Dri...,nl
9530,"De bekende oud-basketballer Patrick Ewing is besmet met het coronavirus. De 57-jarige Amerikaan speelde zeventien jaar in de NBA en stond vijftien seizoenen onder contract bij New York Knicks.\n\n“Ik wil met iedereen delen dat ik besmet ben met Covid-19”, zegt Ewing op sociale media. “Dit virus is ernstig en moet niet te licht worden opgevat. Ik wil iedereen aanmoedigen om veilig te leven. Blijf ook goed voor je dierbaren zorgen.”\n\nEwing is opgenomen in een ziekenhuis. Hij is daar geïsoleerd van andere patiënten. Ewing is hoofdtrainer van basketbalploeg Georgetown University. Zijn spelers zijn niet besmet.",Voormalig NBA-ster Patrick Ewing test positief op het corona...,nl
9531,"De Kempen zijn nog niet vergeven van de streetart. Wie doorzet, ontdekt enkele pareltjes met een bijzonder verhaal, van vroeg werk van Dzia tot sticker art in Geel.",De 5 om te beleven: streetart in de Kempen,nl
9532,"Herentals - In Noorderwijk (Herentals) is vrijdagavond een 55-jarige man zwaargewond geraakt bij een botsing met een fietser.\n\nBewoners van de Morkhovenseweg in Noorderwijk (Herentals) staken vrijdagavond rond 22u de straat over tussen hun woning en de parking van warenhuis Alvo Heylen, waar ze hun auto hadden geparkeerd. Ze hadden daarbij niet gemerkt dat er een fietser aangereden kwam, waarna de tweewieler frontaal in aanrijding kwam met de man van het koppel.\n\nBeiden smakten tegen de grond. De fietser krabbelde weer recht, mompelde iets als “Work, work” en reed vervolgens verder.\n\nDe voetganger, de 55-jarige P.C. uit Noorderwijk, liep bij de aanrijding zware verwondingen op en is overgebracht naar het ziekenhuis. De vrouw bleef ongedeerd, maar zag alles gebeuren.\n\nDe politie is nog op zoek naar de fietser.",Voetganger raakt zwaargewond bij botsing met fietser,nl
9533,"De bekende oud-basketballer Patrick Ewing is besmet met het coronavirus. De 57-jarige Amerikaan speelde zeventien jaar in de NBA en stond vijftien seizoenen onder contract bij New York Knicks.\n\n“Ik wil met iedereen delen dat ik besmet ben met Covid-19”, zegt Ewing op sociale media. “Dit virus is ernstig en moet niet te licht worden opgevat. Ik wil iedereen aanmoedigen om veilig te leven. Blijf ook goed voor je dierbaren zorgen.”\n\nEwing is opgenomen in een ziekenhuis. Hij is daar geïsoleerd van andere patiënten. Ewing is hoofdtrainer van basketbalploeg Georgetown University. Zijn spelers zijn niet besmet.",Voormalig NBA-ster Patrick Ewing test positief op het corona...,nl
9534,"Een rechter van het Braziliaanse hooggerechtshof heeft een video vrijgegeven van een vergadering tussen president Jair Bolsonaro en zijn ministers, waarin de krachttermen in het rond vliegen.\n\nDe video kadert in een onderzoek naar de president. Zijn voormalige minister van Justitie, anticorruptietsaar Sérgio Moro, beschuldigt Bolsonaro van corruptie en nepotisme.\n\nVolgens Moro heeft Bolsonaro de federale politiebaas de laan uitgestuurd om onderzoeken naar drie van zijn zonen te dwarsbomen. Via verhoren probeert het parket te achterhalen of er voldoende aanwijzingen zijn om Bolsonaro te beschuldigen van machtsmisbruik en obstructie van justitie.\n\nDe beelden van de bijeenkomst -die dateren van voor het ontslag van Moro, waren verzegeld en maakten deel uit van bewijsmateriaal dat werd gepresenteerd door Moro. In de video klaagt een fulminerende Bolsonaro onder meer dat hij geen informatie krijgt van de federale politie. 'Ik heb al geprobeerd om mensen in onze beveiliging in Rio de Janeiro officieel te vervangen, maar dat lukte niet. Ik ga niet wachten tot ze mijn hele gezin verpesten.'\n\nKort nadien zette Bolsonaro de politiechef aan de deur, waarna ook Moro ontslag er de brui aan gaf. In een reactie op Facebook zegt de president dat hij het over leden van zijn eigen beveiliging had en niet over belangrijke politiemensen.\n\nMaar ook over andere onderwerpen spreekt Bolsonaro straffe taal. Zo bevestigt hij bijvoorbeeld de bevolking 'te bewapenen' om een 'dictatuur' te vermijden. Hij verwijst hierbij naar de maatregelen die gouverneurs van de meeste deelstaten - tegen zijn zin - namen om de verspreiding van het coronavirus tegen te gaan.",Video toont briesende en dreigende Bolsonaro,nl
9537,"Mauricio Pochettino zit na zijn ontslag bij Tottenham in november 2019 zonder job, maar de Argentijnse coach volgt het voetbal nog op de voet. In een gesprek met Sky Sports overloopt Pochettino zijn drie favoriete spelers in de Premier League. Hij zet Kevin De Bruyne (Manchester City) op de eerste plaats.\n\nWanneer een reporter van Sky Pochettino om zijn favoriete Premier League-voetballers vraagt, moet de Argentijn niet lang nadenken. “De Bruyne op één, dan Sergio Agüero”, klinkt het bij de trainer, die een poos moet nadenken over een derde naam en toegeeft dat een keuze voor De Bruyne bijna “oneerlijk” is. “Ik weet niet wie ik nog zou kunnen noemen, Roberto Firmino misschien? Ik zou haast honderd spelers kunnen beschrijven die allemaal bij mijn favorieten horen.”\n\nFoto: Photo News\n\nPochettino kwam in de zomer van 2014 toe bij Tottenham. Hij leidde de Spurs onder meer naar de Champions League-finale van 2019, maar in november vorig jaar moest hij opstappen na een reeks tegenvallende resultaten. José Mourinho volgde hem op.\n\nDe Argentijn geeft toe dat hij graag weer aan de slag zou gaan, in Engeland of elders. “Ik ben er klaar voor”, zegt Pochettino, die in de belangstelling van Newcastle zou staan. “Of ik opensta voor een Premier League-club buiten de top zes? De top zes wijzigt steeds, dus dat wil weinig zeggen. Vandaag staat Tottenham er bijvoorbeeld niet in, net als Arsenal. Je moet tegenwoordig alle clubs respecteren want ze werken allemaal hard.”",Toptrainer Mauricio Pochettino heeft smaak: “Kevin De Bruyne...,nl
9538,"Vier tennisvrouwen hebben zich vrijdag laten opmerken tijdens de eerste dag van een officieus tennistoernooi in Florida, de UTR Pro Match Series. Het WTA-circuit ligt wegens de coronacrisis momenteel zeker tot 20 juli stil.\n\nDanielle Collins (WTA 51) haalde het van haar landgenote Amanda Anisimova (WTA 28 en vorig jaar nog halve finaliste op Roland Garros op haar 17de) in 4-1 en 4-2. Alja Tomljanovic (WTA 56) rekende af met Alison Riske (WTA 19) in 4-3 en 4-1. Riske klopte vervolgens Anisimova met 0-4, 4-0 en 4-3.\n\nLEES OOK. Blond, Russische roots en supergetalenteerd: dit is het verhaal achter Amanda Anisimova, de 17-jarige sensatie van Roland Garros\n\nZaterdag loopt het toernooi verder en het sluit af met finale en partij om de derde plaats. Het toernooi, in volle coronacrisis, vindt plaats volgens een speciaal format, met twee winnende sets van vier games. Fans zijn niet welkom en ook ballenrapers ontbreken.\n\nHet toernooi bij de mannen vond een tweetal weken geleden plaats. Toen speelden Reilly Opelka, Hubert Hurkacz, Miomir Kecmanovic en Tommy Paul tegen elkaar.\n\nFoto: AFP\n\nFoto: AFP\n\nFoto: AFP\n\nFoto: AFP\n\nFoto: AFP\n\nFoto: AFP","Geen fans en zelf ballen rapen, maar Amerikaans supertalent ...",nl
9539,"Alle kleuters en scholieren uit het lager mogen vanaf 2 juni terug naar hun klas. In het middelbaar hangt het af van leerjaar tot leerjaar. Zo ziet het onderwijsveld een verdere heropstart van de lessen. De Nationale Veiligheidsraad moet nog groen licht geven, maar dat lijkt een formaliteit. “Het is onze doelstelling zo veel mogelijk kinderen weer naar school te krijgen”, zegt voorzitter Erika Vlieghe van de GEES, de expertengroep die de exit uit de lockdown begeleidt.","Vanaf 2 juni iedereen terug naar school: kleuterjuf moet geen mondmasker dragen, strenge regels voor secundair onderwijs",nl
9540,"Veurne - Een venijnige rukwind veroorzaakte vrijdagavond schade aan het AZ West ziekenhuis langs de Ieperse Steenweg in Veurne.\n\nEen glazen paneel ter hoogte van de spoeddienst aan de zijkant werd er los geblazen, maar bleef in de omkadering hangen. Gebroken glas kwam wel op de begane grond terecht maar daar is weinig passage.\n\nDe brandweer van Veurne en Koksijde kwamen ter plaatse met een ladderwagen. Het glazen paneel werd verwijderd en het gat werd daarna dichtgemaakt met houten panelen. Aan de binnenzijde van het ziekenhuis is er niets te merken van de schade.",Rukwinden blazen glazen paneel spoeddienst AZ West los,nl
9541,In het Nederlandse Vlissingen is er donderdag bijna een groot vrachtschip het strand opgevaren. De kolos stevent recht op een strand vol toeristen af en eventjes lijkt het mis te gaan. Op het nippertje kon het schip van koers wijzigen.,Containerschip stevent recht op vol strand af,nl
9542,"Bij een brand in een ziekenhuis in de Russische stad Selenodolsk, 650 kilometer ten oosten van Moskou, zijn zaterdag zeker drie mensen om het leven gekomen. Drie anderen raakten gewond.\n\nDat hebben de autoriteiten aan het persagenschap Tass gemeld. Bij een brand in een ziekenhuis in de Russische stad Selenodolsk, 650 kilometer ten oosten van Moskou, zijn zaterdag zeker drie mensen om het leven gekomen. Drie anderen raakten gewond.\n\nDe brand brak uit op een kamer waar vier mannen lagen. Oorzaak zou een kortsluiting geweest zijn.\n\nVorige week nog vielen bij een brand in een ziekenhuis voor coronapatiënten in Sint-Petersburg minstens vijf doden. Daar zou de oorzaak overbelasting van het elektriciteitsnetwerk geweest zijn.",Drie doden bij brand in Russisch ziekenhuis,nl
9543,"Mauricio Pochettino zit na zijn ontslag bij Tottenham in november 2019 zonder job, maar de Argentijnse coach volgt het voetbal nog op de voet. In een gesprek met Sky Sports overloopt Pochettino zijn drie favoriete spelers in de Premier League. Hij zet Kevin De Bruyne (Manchester City) op de eerste plaats.\n\nWanneer een reporter van Sky Pochettino om zijn favoriete Premier League-voetballers vraagt, moet de Argentijn niet lang nadenken. “De Bruyne op één, dan Sergio Agüero”, klinkt het bij de trainer, die een poos moet nadenken over een derde naam en toegeeft dat een keuze voor De Bruyne bijna “oneerlijk” is. “Ik weet niet wie ik nog zou kunnen noemen, Roberto Firmino misschien? Ik zou haast honderd spelers kunnen beschrijven die allemaal bij mijn favorieten horen.”\n\nFoto: Photo News\n\nPochettino kwam in de zomer van 2014 toe bij Tottenham. Hij leidde de Spurs onder meer naar de Champions League-finale van 2019, maar in november vorig jaar moest hij opstappen na een reeks tegenvallende resultaten. José Mourinho volgde hem op.\n\nDe Argentijn geeft toe dat hij graag weer aan de slag zou gaan, in Engeland of elders. “Ik ben er klaar voor”, zegt Pochettino, die in de belangstelling van Newcastle zou staan. “Of ik opensta voor een Premier League-club buiten de top zes? De top zes wijzigt steeds, dus dat wil weinig zeggen. Vandaag staat Tottenham er bijvoorbeeld niet in, net als Arsenal. Je moet tegenwoordig alle clubs respecteren want ze werken allemaal hard.”",Toptrainer Mauricio Pochettino heeft smaak: “Kevin De Bruyne is mijn favoriete speler in de Premier League”,nl
9544,"Vier tennisvrouwen hebben zich vrijdag laten opmerken tijdens de eerste dag van een officieus tennistoernooi in Florida, de UTR Pro Match Series. Het WTA-circuit ligt wegens de coronacrisis momenteel zeker tot 20 juli stil.\n\nDanielle Collins (WTA 51) haalde het van haar landgenote Amanda Anisimova (WTA 28 en vorig jaar nog halve finaliste op Roland Garros op haar 17de) in 4-1 en 4-2. Alja Tomljanovic (WTA 56) rekende af met Alison Riske (WTA 19) in 4-3 en 4-1. Riske klopte vervolgens Anisimova met 0-4, 4-0 en 4-3.\n\nLEES OOK. Blond, Russische roots en supergetalenteerd: dit is het verhaal achter Amanda Anisimova, de 17-jarige sensatie van Roland Garros\n\nZaterdag loopt het toernooi verder en het sluit af met finale en partij om de derde plaats. Het toernooi, in volle coronacrisis, vindt plaats volgens een speciaal format, met twee winnende sets van vier games. Fans zijn niet welkom en ook ballenrapers ontbreken.\n\nHet toernooi bij de mannen vond een tweetal weken geleden plaats. Toen speelden Reilly Opelka, Hubert Hurkacz, Miomir Kecmanovic en Tommy Paul tegen elkaar.\n\nFoto: AFP\n\nFoto: AFP\n\nFoto: AFP\n\nFoto: AFP\n\nFoto: AFP\n\nFoto: AFP","Geen fans en zelf ballen rapen, maar Amerikaans supertalent en drie collega’s tennissen de coronacrisis van zich af",nl
9545,"De bekende oud-basketballer Patrick Ewing is besmet met het coronavirus. De 57-jarige Amerikaan speelde zeventien jaar in de NBA en stond vijftien seizoenen onder contract bij New York Knicks.\n\n“Ik wil met iedereen delen dat ik besmet ben met Covid-19”, zegt Ewing op sociale media. “Dit virus is ernstig en moet niet te licht worden opgevat. Ik wil iedereen aanmoedigen om veilig te leven. Blijf ook goed voor je dierbaren zorgen.”\n\nEwing is opgenomen in een ziekenhuis. Hij is daar geïsoleerd van andere patiënten. Ewing is hoofdtrainer van basketbalploeg Georgetown University. Zijn spelers zijn niet besmet.",Voormalig NBA-ster Patrick Ewing test positief op het corona...,nl
9546,Een nieuwe woning bouwen achter een oude schoolgevel bleek een kolfje naar de hand van architecten Vens en Vanbelle. Ze gebruikten de oude ramen als uitgangspunt voor de indeling voor deze ruime gezinswoning.,Binnenkijken: schoolgevel herbergt woonhuis,nl
9547,"We moeten Afrika helpen, ook uit eigenbelang. ‘De risico’s van Afrika zijn onze risico’s’",Handtas,nl
9548,"Als je vrouwenbenen sensueler wilt maken, moet je vrouwen niet laten lijden in naam van schoonheid, vond Sergio Rossi. De Italiaanse schoenenontwerper stierf op 2 april aan covid-19 in Cesena. Hij werd 84.",De maestro van de comfortabele stiletto,nl
9549,"Ramen zijn prachtige dingen, en soms vergeten we dat ze volop het karakter bepalen van gebouwen en huizen. Ze vertellen een verhaal, bezielen de hele stad en fungeren vandaag nog meer dan anders als connectie en doorgeefluik tussen kot en buitenwereld. Een bezoek aan Gent langs zijn vensters.",Gentse stadswandeling van raam naar raam,nl
9550,"Zolang de nood aan comfortfood hoog is en er tijd en ruimte is voor een warmbloedig experiment, probeert culinair journaliste Barbara Serulus wekelijks een bakrecept uit.",Bakken met Barbara: kaneelrolletjes,nl
9551,"We moeten Afrika helpen, ook uit eigenbelang. ‘De risico’s van Afrika zijn onze risico’s’",De tien beste roséwijnen uit wijnhandel en supermarkt,nl
9554,"Hij vierde de titel van Club Brugge door zichzelf op de kampioensfoto te fotoshoppen in de plek van trainer Philippe Clement. Mbaye Diagne blijft een woelwater. Reden genoeg voor de Britse krant The Guardian om hem eens op te bellen voor een interview. En Clement, die zal het geweten hebben.",Mbaye Diagne trapt nog eens na Philippe Clement: “Na een tij...,nl
9557,"Het waren waarnemingen van het AB Aurigae-systeem van enkele jaren geleden met de Atacama Large Millimeter/submillimeter Array (ALMA) - waar de ESO een partner in is -, die de eerste aanwijzingen opleverden voor actieve planeetvorming rond deze ster. Op de ALMA-beelden ontdekten wetenschappers twee spiraalarmen van gas in de nabijheid van de ster, die zich in het hart van de schijf bevinden.\n\nDat was voor Boccaletti en een team van astronomen uit Frankrijk, Taiwan, de VS en België reden genoeg om in 2019 en begin 2020 scherpere opnames van de ster te maken met het SPHERE-instrument van de VLT in Chili.\n\nDe SPHERE-beelden zijn de ‘diepste’ opnamen van het AB Aurigae-systeem die tot nu toe zijn gemaakt. Daarmee wordt bedoeld dat de astronomen dankzij de gevoelige SPHERE-camera nu ook het zwakkere licht van kleine stofdeeltjes en straling uit het hart van de schijf konden zien.\n\nZo konden ze het bestaan van de spiraalarmen die voor het eerst met ALMA waren gedetecteerd bevestigen en bovendien ontdekten ze een andere opvallende structuur: een ‘knik’ die erop wijst dat zich momenteel planeten aan het vormen zijn in de schijf.\n\n""De knik wordt door sommige theoretische modellen voor de planeetvorming voorspeld"", zei co-auteur Anne Dutrey, ook van LAB. ""Hij vormt de verbinding tussen twee spiralen, waarvan de ene vanaf de omloopbaan van de planeet naar binnen gaat en de andere naar buiten uitwaaiert. De twee komen bij de planeet-in-wording bij elkaar en zorgen ervoor dat deze zich kan voeden met het gas en stof van de schijf."" Daardoor kan de planeet-in-wording groter worden en uitgroeien tot een 'echte' planeet.",ESO-telescoop ziet sporen van de geboorte van een baby-planeet,nl
9558,Een 27-jarige vrouw uit Heusden-Zolder is vrijdagavond zwaargewond geraakt bij een ongeval op de Vog...,Coronacrisis kost de Belgische Wielerbond een half miljoen e...,nl
9565,"Ook voor de Koninklijke Belgische Wielrijdersbond KBWB is de coronacrisis hard binnengekomen.\n\nDe bond spendeert de helft van zijn jaarbudget van 6,5 miljoen euro aan de verschillende nationale ploegen, de andere helft gaat naar de administratieve werking. “Voor die eerste vijftig procent krijgen we gedeeltelijk ondersteuning via de regionale federaties van de gemeenschapsoverheden, van de Nationale Loterij en het BOIC maar moeten we zelf jaarlijks 1,7 miljoen euro bijdragen, via onze sponsors en de verkoop van onze nationale kampioenschappen”, zegt algemeen directeur Jos Smets.\n\nVoor het financieren van de administratieve tak rekent de KBWB op de organisatievergunningen en de lidgelden van de profs. Smets heeft de berekening al gemaakt. “Inkomsten april tot en met juli: nul euro. Wat de topmaanden zouden moeten zijn, levert nu niets op. Dat scheelt ons toch een klein half miljoen euro aan inkomsten. Een herziening van het budget drong zich op. Ik reken aan het eind van het jaar op een tekort van 200.000 euro. Tenminste, als we vanaf augustus weer mogen koersen.”\n\nSmets betreurt de kritiek op de nieuw voorgestelde datum voor het BK in Anzegem op dinsdag 22 september. “Een annulering zou voor ons een financiële impact hebben. Maar het zou ook voor de ploegen nefast zijn. Een BK, ook op een weekdag, garandeert hen heel wat uren televisie en daar is het hun sponsors om te doen. Ja, voor de Tourrenners is het niet ideaal. Maar er zijn nog tal van Belgische ploegen en renners die de Tour niet zullen rijden. Een perfecte oplossing is het niet, maar het is de minst slechte.”",Coronacrisis kost de Belgische Wielerbond een half miljoen e...,nl
9570,Voormalig Navo-secretaris-generaal Jaap de Hoop Scheffer vreest dat de coronacrisis vooral in Afrikaanse landen tot catastrofes zal leiden en dringt er bij Europese landen op aan om voor miljarden aan noodhulp te sturen.,"“Zolang het virus in Afrika woekert, zal het opnieuw naar Eu...",nl
9571,"Bouwen patiënten immuniteit op? Zijn kinderen besmettelijk? Verspreidt het virus zich ook via de lucht? En zullen de warme temperaturen een einde maken aan de epidemie? Het zijn stuk voor stuk belangrijke vragen waar de wetenschap helaas nog geen helder antwoord op heeft. Soms zijn wetenschappers het grondig oneens met elkaar, maar vaak is gewoon méér tijd nodig om het te onderzoeken. Wat weten we nu wél al? En waarom is het belangrijk die vragen te beantwoorden?",De cruciale coronavragen die zelfs de wetenschap nog niet ka...,nl
9572,"Op alle artikelen, foto's en video's op demorgen.be rust auteursrecht. Deeplinken kan, maar dan zonder dat onze content in een nieuw frame op uw website verschijnt. Graag enkel de titel van onze website en de titel van het artikel vermelden in de link. Indien u teksten, foto's of video's op een andere manier wenst over te nemen, mail dan naar info@demorgen.be.\n\nDPG Media nv – Mediaplein 1, 2018 Antwerpen – RPR Antwerpen nr. 0432.306.234","Live - Coronavirus: 34 nieuwe ziekenhuisopnames, 25 overlijdens in voorbije 24 uur",nl
9573,De coronacrisis heeft het decor waarin de federale regeringsvorming zich afspeelt drastisch veranderd. Wantrouwen blijft niettemin alle normale oplossingen blokkeren. Misschien moet dan maar eens aan een abnormale oplossing gedacht worden. Hoofdredacteur Bart Eeckhout analyseert de politieke week.,Waarom een minderheidsregering geen gek idee is,nl
9574,"Playback de president, woord per woord, zoals comedian Sarah Cooper. En je zal zien: meer lijkt er niet nodig om te tonen dat de keizer geen kleren aanheeft.",Sarah Cooper toont de absurditeit van Trump door hem bloedserieus te playbacken,nl
9575,"Nu lichamelijk contact zoals de kus of de handdruk wereldwijd afgeraden wordt, vallen we terug op eerder afstandelijke begroetingen. We buigen dus voor het virus. Maar wuiven we onze tradities voorgoed vaarwel?\n\n“Oké, dus niet kussen hè, mijn vader krijgt een attack.”\n\n“Wat dan wel? Een hand? Nen halve knuffel?”\n\n“Kunt ge niet gewoon, ik weet niet, vanop afstand laten blijken dat ge blij zijt hen te ontmoeten?”\n\nMijn lief was niet bepaald chill toen hij mij besloot voor te stellen aan zijn ouders. Niet omdat ik een vreselijk persoon ben, wel omdat ik van Antwerpen ben. Ik besef dat dit voor heel wat mensen hetzelfde is. De afkeer zou hier echter niet ontsproten zijn aan onze dikke nek, wel aan onze gewoonte om elkaar meteen om de hals te vliegen. Daar houden ze niet van in de Kempen, blijkbaar. Kussen, dat is voor Nieuwjaar. Voor de rest is een knikje goed.\n\nBeeld Damon De Backer\n\nIn mijn thuisstad is de kus – de wangen tegen elkaar drukken en ergens een halve meter naast het oor een smakgeluid maken – de ultieme gelijkmaker. Je zoent iedereen, ongeacht de gelegenheid of jullie relatie. Het nieuw lief van je maat? Kus. Die persoon die toevallig bij je ouders op het terras zit en die je nog nooit hebt gezien? Kus. Die ene jongeman wiens ogen enthousiast oplichten wanneer hij jou in de koffiebar spot, terwijl jij geen idee hebt of hij nu een voormalige Tinder-date dan wel de apothekersassistent is? Kus. Ik wil niet zeggen dat iédere Antwerpenaar van kussen houdt, maar we houden ons er wel aan. Het is een ongeschreven regel die voor buitenstaanders moeilijk te interpreteren kan zijn, maar weten hoe je iemand moet begroeten is wereldwijd best wel een dingetje.\n\nBeeld Damon De Backer\n\nIn Frankrijk bijvoorbeeld is het aantal kussen dat men aan elkaar geeft afhankelijk van de regio. In Nantes geeft men vier zoenen, terwijl men in Toulouse gaat voor de double bise en je er in Brest al van afkomt met een enkele “mwah”. Hetzelfde in Brazilië, waar in Rio de regel geldt dat je drie kussen geeft bij wijze van begroeting, terwijl men dat in São Paulo te ­familiair vindt en gaat voor eentje. In Algerije en Egypte vindt men het dan weer onbeleefd wanneer je een handdruk te snel afbreekt en in Nigeria knipt men met de vingers terwijl de handen tegen elkaar gehouden worden. Bij de Maori’s in Nieuw-Zeeland ga je recht voor het gezicht door met de neuzen tegen elkaar te wrijven en ook in Oman worden de neuzen tegen elkaar gedrukt. In Tibet is het ­uitsteken van je tong een vriendelijke goeiedag, in Amerika zal men je sneller omhelzen, terwijl een handdruk in Rusland een teken is van respect – al mag je elkaar blijkbaar nooit de hand schudden over een drempel.\n\nBeeld Damon De Backer\n\n“Iemand op de wenselijke manier begroeten is belangrijk om een goede indruk te maken en om respect te tonen”, weet Nathalie Poppe, oprichtster van etiquettebureau Ladies and Gentlemen. Door haar jarenlange ervaring als stewardess in Nederland en hotesse d’acceuil in Parijs, heeft ze ondervonden dat het sociale leven voor iedereen soepeler zou verlopen door kennis van de ­verschillende codes en culturen. “Lees je in over gebruiken, dus ook over begroetingen, en bij twijfel volg je het voorbeeld van je gastvrouw en gastheer, zonder je eigen gewoontes op te dringen.”\n\nBeeld Damon De Backer\n\nEen kus, knuffel of handdruk zijn doorheen de geschiedenis en over de culturen heen niet alleen vormen van begroeting, maar ook belangrijke markers voor het tonen van vriendschap en affectie, om een deal te sluiten of als religieus gebaar. Maar helaas ook: de perfecte manier om ziektekiemen en ander ongein te verspreiden. Al in 1997 liet Donald Trump, toen nog gewoon zakenman, optekenen dat hij absoluut geen fan was van de handdruk – nochtans een belangrijk middel in de zakenwereld om een deal te sluiten. Het is een kwestie van hygiëne, zo schreef hij in zijn boek Art of the Comeback. “Ik vind dat elkaar de hand schudden barbaars is, zeker in onze gekke hedendaagse maatschappij. Ook de dubbele kus haat ik – het is zo fake, het duurt zo lang, het is zo ongemakkelijk. Meestal stoot je je hoofd of je neus. Bovendien is het disgusting.” Tenzij, zo verduidelijkte hij zich aan The New York Times, “het een aantrekkelijke vrouw betreft”.\n\nBeeld Damon De Backer\n\nDat Trump de verlichte despoot blijkt te zijn, is een bittere pil om te slikken. In de strijd tegen de verspreiding van het coronavirus worden lichamelijke begroetingen namelijk een halt toegeroepen. De Franse minister van Volksgezondheid Olivier Véran liet een schokgolf door het land gaan toen hij meedeelde dat la bise voorlopig verleden tijd was en Anthony Fauci, een beetje de Amerikaanse Marc Van Ranst, maakte het dramatische ­statement dat “we nooit nog elkaar de hand zouden mogen schudden”. Dat blijkt echter makkelijker gezegd dan gedaan. Beelden van Duits minister van Binnenlandse Zaken Horst Seehofer die de uitgestoken hand van zijn politieke baas Angela Merkel weigert, gingen de wereld rond. En nadat Mark Rutte had meegedeeld dat we elkaar maar beter niet meer letterlijk de hand reiken, ­beëindigde hij die persconferentie door Jaap van Dissel, hoofd infectieziekten van het RIVM, te bedanken voor zijn komst en, jawel, zijn hand te schudden.\n\nHet is best lastig om een eeuwenoud gebruik op enkele dagen uit je ­systeem te krijgen. In One Kiss or Two: In Search of the Perfect Greeting schrijft Andy Scott dat de kus zijn oorsprong kent in het vroege christendom en vooral in religieuze ceremonies gebruikt werd. “In zijn epistel aan de Romeinen gaf Sint Paulus zijn volgelingen al de instructie om elkaar met ‘een heilige kus’ te begroeten. In de middeleeuwen was een kus een teken van trouw en om overeenkomsten af te sluiten – zoals de overdracht van eigendom.\n\nBeeld Damon De Backer\n\nDe handdruk zou volgens geschiedkundigen dan weer gestart zijn als symbool van vrede. Elkaars handen vastgrijpen toonde aan dat je geen wapen vasthad, en ermee schudden deed je om je ervan te vergewissen dat de persoon tegenover je niets in zijn of haar mouw verborgen hield, zo staat te lezen in National Geographic.\n\nDoorheen de geschiedenis wordt de handdruk afgebeeld op vazen, grafstenen en kleien tabletten, in taferelen rond huwelijken en krijgers die naar de oorlog vertrekken, maar ook goden die overeenkomsten sluiten en doden die aankomen in het hiernamaals. In de literaire canon, zo schrijft wetenschapsjournaliste Nina Strochlic, zijn de vroegste vermeldingen al terug te vinden in de Iliad en de Odyssee.\n\nEen Israëlische psychologische ­studie uit 2015 doet zelfs vermoeden dat het gebruik nog verder teruggaat. Onderzoekers filmden vreemden die elkaar de hand schudden, en zagen dat zo’n kwart van de mensen ­achteraf onbewust aan hun handen roken. Door deze observatie verbonden de onderzoekers het schudden van de hand aan het op zoek gaan naar geursignalen, net als bij dieren.\n\nGedragspsychologen zijn het erover eens dat een af te leren gewoonte tijd, geduld en constante verbetering kost. Dat het ook aangewezen is om een positieve boodschap te verkondigen in plaats van enkel te focussen op wat we niet meer mogen doen: doe dít, in plaats van dát, dus.\n\nBeeld Damon De Backer\n\nOp sociale media doen heel wat alternatieven voor de begroeting de ronde. De populairste is wellicht het voetje-tik dat de ongelukkige bijnaam ‘Wuhan shake’ heeft meegekregen. Dokter Tom Freidman, voormalig voorzitter van het Amerikaanse CDC (Centers for Disease Control and Prevention) noteerde dat hij een elbow bump “wel fun” vond, terwijl in Israël premier Netanyahu opriep dat een ‘namasté’-groet voortaan de handdruk moet vervangen. In China vouwt men de ene eigen hand over de andere, alsof je je eigen hand drukt, en dokter Sylvie Briand, directeur van het Pandemic and Epidemic Diseases Department van de WHO, deelde op Twitter dan weer een hele reeks van mogelijke bestaande begroetingen, waaronder de Thaise ‘wai’: een lichte buiging met je handen tegen elkaar gedrukt.\n\nDe Voka – Kamer van Koophandel Mechelen-(en niet toevallig)Kempen – gaat dan weer de ‘digitale handshake’ promoten in businessdeals en op ­netwerkevents, waarbij mensen de smartphone tegen elkaar tikken en zo automatisch elkaars LinkedIn­-profiel scannen. Nee, dat is een toekomst waar ik ook geen deel van wens uit te maken, maar gelukkig worden de Vulcan-groet uit Star Trek, het gewone wuiven of het peace-teken ook ­geopperd als vervanger.\n\n“Ik weet niet of zo’n peace sign op alle plaatsen gepast is”, lacht etiquettespecialist Poppe. “Ik krijg van professionals nu al regelmatig de vraag hoe ze die handdruk toch kunnen gaan vervangen, niet alleen voor het sluiten van deals maar dus ook als begroeting. Die eerste indruk is ontzettend belangrijk, zeker in een post-coronatijdperk waarin persoonlijke contacten toch wel beperkt zullen worden, is het echt aanbevolen om op een juiste manier binnen te komen.” Zo verduidelijkt ze dat namasté bijvoorbeeld een hele mooie begroeting is, maar ook een zekere nederigheid veronderstelt die zeker niet door iedere cultuur geadapteerd zal ­worden.\n\nBeeld Damon De Backer\n\nPoppe: “Ik kan niet in de toekomst kijken en wil me ook niet uitspreken over of deze nieuwe vormen van begroeting de oude definitief zullen wegvagen. Ik weet wel dat goed gezocht zal moeten worden naar een eenzijdige begroeting die op alle markten toepasbaar is. Ik vind het op zich wel interessant dat we onze omgangsvormen nu onder de loep nemen, en bekijken wat voor impact zo’n kortstondig contactmoment op ons heeft, wat voor gevoel we erbij krijgen”, besluit de etiquette-experte. “Dat uiten van respect heeft ineens die dimensie van hygiëne mee­gekregen: ik respecteer jou en je gezondheid, dus ik raak je niet aan.”\n\nIn onze persoonlijke strijd tegen corona lijken de Kempen hun slag dus thuisgehaald te hebben. Peace. Voorlopig.","Hoe begroeten we elkaar, nu kussen en handen schudden niet meer mag?",nl
9576,Hans Vandeweghe is sportjournalist bij De Morgen.,Ik weiger Lance Armstrong te reduceren tot een uit de hand gelopen medisch experiment,nl
9577,"De lockdown is versoepeld, maar de frustratie blijft: zorgeloos een uitstap maken of zomaar een pint gaan pakken is er nog altijd niet bij. Katrin Swartenbroux besefte pas hoezeer ze het spontane mist toen ze een ommetje maakte langs een tankstation.\n\nEen vriend tegenkomen, bijkletsen op een terras, een portie kaas bestellen en uiteindelijk blijven zitten voor het diner.\n\nZeggen dat je naar de kloten wilt, lachen wanneer je ontdekt dat er een dorpje is dat Kloten heet, en daar vervolgens naartoe rijden.\n\nJe nummer aan een onbekende mooie jongen geven. Snel een onbekend winkeltje binnenduiken. Een spontane barbecue, een uitgelopen namiddag, een reünie om twee uur ’s nachts?\n\nAwel ja!\n\nHet zijn woorden die als eerste onder het mondmasker van de lockdown weggemoffeld werden, en die vermoedelijk pas als laatste weer uitgesproken zullen worden. De stilte wordt mij ondertussen oorverdovend.\n\nDe maatregelen versoepelen, maar ik voel me nog steeds gewrongen in een keurslijf waarin iedere handeling en elke uitstap weloverwogen en doelmatig is. Mag het iets meer zijn?\n\nToen ik dit sentiment bij gebrek aan cafétoog op mijn socialmediakanalen deelde, werd ik overspoeld door reacties. Van mensen die zich evenzeer gevangen voelden. Van mensen die snakken naar spontaniteit. Was dit dan toch iets algemeens? En zo ja: wat voor impact heeft dat op ons als maatschappij?\n\nTegen de muur plakken\n\nIn een poging deze gevoelens te valideren dook ik in wetenschappelijke literatuur die me moet verklaren waarom ik me zo gefrustreerd voel, los van het feit dat ik een verwende millennial ben die is opgegroeid met de notie dat alles mogelijk is en dus bijgevolg verwacht dat alles mogelijk is. Ik ben hashtag blessed met nachtwinkels en webwinkels en een appartement in de stad die ervoor zorgen dat mijn wensen ongeacht het uur meteen vervuld kunnen worden. Of ik nu zin heb in een slaapmutsje in het café op de hoek, een waterijsje na het uitgaan of een lichaam om me warm te houden.\n\nIk ben me dan ook terdege bewust van het privilege dat van deze pagina’s verdampt. Roekeloosheid op zich is een vorm van verwennerij die ik me de afgelopen jaren enkel maar kon veroorloven omdat ik geen loden verantwoordelijkheid heb in de vorm van een peuterversie van mezelf die thuis op me zit te wachten. Omdat ik geld op mijn bankrekening heb staan. Omdat ik toekom met één job en dus af en toe een avond of een weekend vrij heb. Ik kom niet in de problemen wanneer ik mijn lief spontaan tegen de muur plak voor een innige kus, of wanneer ik gewoon, hand in hand, met hem over straat loop. En mijn blanke huid maakt me niet onmiddellijk ‘verdacht’ wanneer ik afwijkend gedrag vertoon.\n\nAllicht mis ik de zorgeloosheid omdat ik me nooit écht zorgen heb moeten maken.\n\nPsychologische studies tonen aan dat mensen die het psychologisch zwaar hebben, het door de band genomen moeilijker vinden om spontaan te zijn. Het omgekeerde – dat minder spontaan zijn leidt tot het psychologisch zwaar hebben – wordt daarmee echter niet aangetoond. Ik scrol door studies over het gunstig effect van psychodrama bij slachtoffers van huiselijk geweld, een therapievorm die wat weg heeft van improvisatietheater waarbij je je brein ‘uitzet’ en er bepaalde verdrongen emoties en herinneringen weer naar boven kunnen komen. ‘Al doende en ervarende komt men tot inzicht’, was een van de basisovertuigingen van grondlegger Jacob Levy Moreno. Door zonder na te denken te reageren in het moment is het ook mogelijk dat er nieuwe oplossingen voor oude problemen komen bovendrijven. Wanneer ik doorklik op improvisatie beland ik automatisch in een urenlange deep-dive in de hersenen van jazzmuzikanten, die tijdens het improviseren blijkbaar bepaalde breinconnectiviteit uitschakelen om zo in de ‘flow’ te geraken.\n\nWie ooit al eens een artikel over mindfulness heeft gelezen, weet dat die flow een soort mentale heilige graal is waarbij je jezelf volledig onderdompelt in wat je aan het doen bent en waardoor je ook oprecht gelukkiger wordt van datgene wat je aan het doen bent. Mindful je haar borstelen, mindful asperges schillen en mindful de vuilniszakken buitenzetten, zouden onze redding moeten zijn in de burn-outmaatschappij waarin alles (snel) moet en je geen tijd meer neemt voor dingen omdat je mind al ergens anders zit.\n\nDe term ‘flow’ werd binnen de psychologie voor het eerst opgeschreven in 1975 door de Hongaarse arts Mihály Csíkszentmihályi, al bestaat het principe al duizenden jaren binnen het taoïsme en het boeddhisme. In zijn boek Proberen niet te proberen argumenteert hoogleraar Chinese wijsbegeerte en cognitieve psychologie Edward Slingerland dat te hard je best doen om dingen als creativiteit, succes of geluk na te streven contraproductief werkt terwijl de kracht van spontaniteit en ongedwongen handelen (door Chinese filosofen wu wei genoemd) juist bijdragen tot creativiteit en een geluksgevoel.\n\nVrijheid, blijheid\n\nDe studies vormen een flinterdunne fundering voor mijn ongefundeerd ongeluksgevoel. Ergens om half drie ’s nachts stoot ik op de quote van de Zwitserse filosoof Henri-Frédéric Amiel: ‘L’analyse tue la spontanéité’ en ik besef dat het schrijven van dit artikel, in een opwelling voorgesteld aan mijn chef, inderdaad niet bevorderlijk is voor mijn algemene malaise. Gelukkig moet ik voor mijn job niet betalen om professionals om bijstand te vragen.\n\n“Ik weet niet of het impulskarakter van alle dingen die je nu opsomt zo belangrijk is”, zegt sociaal psycholoog Alain Van Hiel nadat hij mijn grieven heeft aangehoord. “Veel van wat je beschrijft heeft te maken met onze onderliggende basisbehoeftes. Wanneer je bij vrienden wilt binnenspringen omdat je in de buurt was, heeft dat te maken met een drang naar sociaal contact; wanneer je bij blauwe lucht beslist om naar zee te rijden, heeft dat te maken met een gevoel van vrijheid. En op het vlak van die behoeftes schieten we in deze periode inderdaad wel af en toe tekort.” In de psychologie onderscheidt men drie psychologische basisbehoeftes die fundamenteel zijn voor ons mentaal welbevinden: autonomie, verbondenheid en competentie.\n\nMaarten Vansteenkiste, professor psychologie: ‘Een voordeel van de maatregelen is dat we nu beter leren beseffen wat we echt willen. Vanuit dat gemis ontdek je wat belangrijk voor je was.’ Beeld Joren Joshua\n\n“We merken dat mensen de laatste weken erg veel frustraties ervaren op het vlak van autonomie”, bevestigt professor motivatie- en ontwikkelingspsychologie Maarten Vansteenkiste, die sinds de start van de lockdown bij meer dan 43.000 landgenoten naar onze motivatie om de opgelegde maatregelen te volgen polst. Motivatie die samenhangt met de bevrediging van die basisbehoeftes. “Autonomie, de mogelijkheid om zelf te handelen, is momenteel de basisbehoefte waaraan het minst voldaan wordt. Spontaniteit speelt daarin natuurlijk een grote rol”, weet Vansteenkiste. “Bijvoorbeeld mensen die nu graag hun kleinkinderen willen zien, zouden, als ze spontaan konden handelen, gewoon in de wagen stappen om die kleinkinderen te zien. Maar dat gaat dus nu niet. Ze kunnen niet frank en vrij beslissen, en dat zorgt voor frustraties.”\n\nHet is dan ook frappant dat een gebrek aan spontaniteit een van de belangrijkste psychologische oorzaken is van een dip in de motivatie om de richtlijnen te volgen. “Het dragen van mondmaskers staat volgens onze respondenten de spontane en authentieke interactie in de weg. We zijn niet zo gemakkelijk te verstaan en we voelen minder snel een ‘klik’ met anderen. We hebben ook het gevoel dat we niet geheel onszelf kunnen zijn. Alsof we ons meer een vreemde voelen in ons eigen lichaam”, vertelt Vansteenkiste. Bovendien beïnvloeden de verschillende basisbehoeftes elkaar: omdat we niet in groep kunnen samenkomen, tast dat ook onze verbondenheidbehoefte aan. Maar ook: wie zich meer verbonden voelt met de overheid, zal zich meer vrijwillig (en dus autonoom) inspannen om de maatregelen te volgen.\n\nNoodzakelijke balans\n\nIk weet niet hoe verbonden ik me voel met Sophie Wilmès – ik heb haar in ieder geval nog geen volgverzoek gestuurd op Instagram om haar andere lives ook te volgen – maar ik weet wel dat ik sinds de versoepeling van de maatregelen juist meer frustraties ervaar. Alsof het leven weer opstart, maar binnen netjes omlijnde, van uitroeptekens voorziene kaders, zonder de rafelige, vage randjes van alledag.\n\nJa, ik kan gaan wandelen, maar best niet te lang want wat als ik moet plassen? Waar ik en mijn gekantelde blaas doorgaans kwamen aanwaaien bij vrienden of een cafeetje in doken, heb ik nu al twee keer tussen auto’s moeten neerhurken. Ik ben er niet trots op, maar ik offer mijn imago graag op in ruil voor een agendapunt op de volgende Veiligheidsraad. Ook mijn ouders zien, is in principe weer toegestaan, maar dan wel op hun stadsterras, waar ik vroeger zonder aankondiging gewoon kon binnenvallen terwijl ik nu rekening moet houden met het weer en of ik eraan gedacht heb mijn eigen glazen en bestek mee te nemen. Dat ik hen niet kan knuffelen voelt frustrerender nu er geen scherm tussen ons zit, en wanneer ik een vriend tegenkom op straat vind ik het haast makkelijker om te doen alsof ik hem of haar niet herkend heb, dan om de aarzelende anderhalvemeterdans uit te voeren.\n\nDat we nu leuke dingen, zoals gesprekken met vrienden en binnenkort ook een dagtripje naar zee, moeten reserveren, blijkt een behoorlijke domper op de feestvreugde. Verschillende wetenschappelijke studies toonden al aan dat wanneer we activiteiten inplannen, we ze als minder fijn en ontspannend ervaren en dat we er minder naar uitkijken. In ons hoofd worden ze onderdeel van onze to-dolijst, in ons taalgebruik laten we ons ontvallen dat we “straks nog moeten gaan lunchen met een vriendin van vroeger”.\n\nTegelijkertijd halen de meeste mensen ook comfort uit een planmatig bestaan, zegt Van Hiel. “Wie nood heeft aan houvast, gaat daar doorgaans een deel van zijn vrijheid voor opofferen, omdat regels, structuur en duidelijkheid ons deugd doen – tot op zekere hoogte. Vrijheid kan zwaar zijn om te dragen, omdat alle verantwoordelijkheid en iedere beslissing dan bij jezelf komt te liggen.” Van Hiel verwijst naar De angst voor vrijheid, het werk van psycholoog Erich Fromm uit 1941 waarin hij beschrijft waarom mensen soms wegvluchten van vrijheid, omdat ze zekerheid en comfort willen. “Het is een wisselwerking tussen zekerheid en onzekerheid, een noodzakelijke balans.” Wie dus, kortom, een deugddoend gevoel van vrijheid wil ervaren, kan dat enkel maar tegen de wetenschap van wat onvrijheid is. Wanneer de maatregelen nog meer zullen versoepelen, zal dat eerste pintje op een terras beter smaken dan alle pintjes die we ervoor achteroverkapten. En zal die eerste omhelzing met je grootouders in je geheugen gegrift staan.\n\n“Er is een verschil tussen mensen die vroeger, voor de lockdown, bewust plezier haalden uit spontaan even halt houden bij een bankje, en mensen die nu ineens zeggen hoe hard ze dat missen. Ik denk dat die laatste groep significant groter is dan die eerste”, zegt Van Hiel. “Veel van dat gemis heeft immers te maken met het feit dat het niet meer mag, waardoor we het ook meer naar waarde schatten. Je weet doorgaans niet wat je hebt tot het weggenomen wordt”, citeert de hoogleraar onrechtstreeks Janet Jackson in haar hit ‘Got ‘til It’s Gone’.\n\nAkkoord, ik heb mijn derrière vaker op terrasstoelen dan op openbaar parkmeubilair neergevlijd. Maar het idee dat ik de theoretische mogelijkheid niet meer heb om, bijvoorbeeld, onderweg van de winkel naar huis even halt te houden bij een zonovergoten plekje om een van de appels die ik net heb gekocht smakelijk weg te peuzelen – zonder dat ik moet nadenken over hoe ik die appels eerst grondig moet schoonschrobben (blijkbaar ook al een ding voor de coronacrisis, maar ik leef nog) – en dat zitten op openbare bankjes nog steeds verboden is tenzij ik mijn quarantainekilo’s kan vermommen als een zwangerschapsbuikje, speelt me wel degelijk parten. Misschien omdat ik het nu juist naar waarde leer schatten. Omdat ik niet wist hoe belangrijk het hebben van mogelijkheden voor me was. Omdat ik niet wist hoeveel geluk ik had. En dat is niet meer dan normaal, zegt ook Maarten Vansteenkiste.\n\n“Een voordeel van deze maatregelen – los van de overduidelijke gezondheidsredenen – is dat we nu beter leren beseffen wat we echt willen. Vanuit dat gemis ontdek je wat belangrijk voor je was, en vandaaruit kan de motivatie ontstaan om daar spontaner naar te handelen. Weten wat je wil, in contact staan met je emoties, voorkeuren en waarden zijn belangrijke voorwaarden voor spontaniteit. Het is het gevoel dat je jezelf kunt zijn, dat je je eigen gevoelens en voorkeuren als leidraad kunt nemen. Dus in wezen zou je kunnen zeggen dat het missen van spontane acties je drang naar spontaniteit nog meer aanwakkert”, vertelt Vansteenkiste. “Het is een moeilijk evenwicht, maar voor ons psychologen is dit puur onderzoekstechnisch gezien een fantastische periode om te zien hoe fundamenteel die basisbehoeftes zijn, en hoe frustraties daarvan aan de basis liggen van de gemelde toename van slaapproblemen en depressieve klachten. Ook bij mensen die bijvoorbeeld niet structureel geraakt worden, maar die gewoon, zoals jij, hun vrijheid missen.”\n\nTranen met pudding\n\nIn de Verenigde Staten wordt die vrijheid aangewend als drogreden om te protesteren tegen de broodnodige lockdownmaatregelen. Zo ver wil ik zelf niet gaan, want ik begrijp het nut en de noodzaak van de maatregelen. Ik wil fouten maken die resulteren in een kater of blaren op mijn voeten, maar nooit beslissingen nemen die het leven van andere mensen in gevaar brengen. Vorige week liep ik er de kantjes van af. Of beter: mijn lief reed er de kantjes van af. Er waren immers spullen nodig voor De Kat. En in plaats van de traditionele weg te nemen, gingen we voor de lange route, de route die langs het tankstation loopt. We zijn gestopt. De winkels waren net open, zij het niet voor het zogenoemde funshoppen.\n\nOp het moment dat ik de mokka-eclairs uit de koel­toog nam en me verwonderde dat ze naast de boterhammen met salami lagen, besefte ik nog niet hoe essentieel die aankoop voor me was. Maar toen we daarna over de snelweg reden met de zon laag, zijn hand op mijn been en mijn mond vol pudding, traanden mijn ogen. Omdat het leven even, voor drie minuten, weer een beetje normaal voelde. Omdat ik het gevoel had dat er nog mogelijkheden waren.\n\nJa, het mag iets meer zijn, al blijken vier pagina’s lang niet voldoende om een ode te schrijven aan de zaken waaraan we vroeger zo weinig woorden moesten vuilmaken.\n\nNog eentje.\n\nNog eventjes.\n\nHier?\n\nZin in?\n\nAwel ja.",Ode aan de opwelling: waarom iets spontaan kunnen doen een basisbehoefte is,nl
9578,Iedere dag een kersverse cartoon van Zaza.,Privacy settings,nl
9579,"Thuiszitten met een gezonde kleuter mag dan een hele beproeving zijn, voor ouders van een kind met een beperking is het de voorbije maanden loodzwaar geweest. Drie van hen getuigen over hoe ze het hoofd boven water proberen te houden. ‘Ik ben de voorbije maanden juf, meester, ergotherapeut, logopedist en kinesist geweest.’",In quarantaine met een kind met een beperking: ‘We leveren een olympische prestatie’,nl
9580,"Een forse versnelling in de heropening van de scholen. Dat is wat Vlaams minister van Onderwijs Ben Weyts (N-VA) overeenkwam met de onderwijskoepels, -netten en -vakbonden. Met goedkeuring van de Nationale Veiligheidsraad kunnen scholen vanaf dinsdag 2 juni meer leerlingen ontvangen.\n\nDat zorgt echter voor een pak extra werk op de scholen. “Dit zal opnieuw een hele puzzel worden”, zegt Serge Saleman, directeur van een gemeentelijke basisschool in As met 550 leerlingen, van wie 200 kleuters. “We zullen ervan uit moeten gaan dat deze voorstellen woensdag of donderdag door de Veiligheidsraad goedgekeurd worden want wachten tot vrijdag is geen optie. Ook ouders willen graag tijdig geïnformeerd worden.”\n\nDie ouders kregen gisteren de boodschap dat het kleuter- en lager onderwijs maximaal kunnen heropenen. Scholen krijgen de autonomie daar vanaf te wijken als dat om veiligheidsredenen niet mogelijk blijkt. “Maar de druk van ouders om de poorten wagenwijd open te laten gaan, zal heel groot worden”, zegt pedagoog Pedro De Bruyckere (Arteveldehogeschool). “Scholen hebben al hard moeten werken, maar het zal nu toch nog even alle hens aan dek worden.”\n\n‘Geen sinecure’\n\nWeyts beseft dat zo’n maximale opening niet overal een sinecure wordt. “Het zal altijd moeilijk zijn om alle klassen te ontvangen, inderdaad”, zegt hij bij VTM Nieuws. “Dat zal verschillen van school tot school, afhankelijk van de infrastructuur en het personeel. Maar ik ben er wel rotsvast van overtuigd dat scholen het uiterste zullen doen perspectief te creëren voor zoveel mogelijk jongeren.”\n\nVooral daar waren alle onderhandelaars blij om na een marathonvergadering van zeven uur: alle leerlingen krijgen het perspectief terug te kunnen keren naar school. “We zijn blij dat onze ambitie om elke leerling nog dit jaar op school te verwelkomen wordt gevolgd”, zegt Lieven Boeve, topman van het katholiek onderwijs.\n\nAl viel er ook een puntje van kritiek te noteren. Nancy Libert van de socialistische vakbond ACOD liet weten “teleurgesteld te zijn”. “Dit is toch niet transparant? Heel wat ouders zullen nu denken: ‘Elke kleuterschool en lagere school gaat weer open’, terwijl dat lang nog niet zeker is.”\n\nMichaël Devoldere, woordvoerder van Weyts, nuanceert. “Ook nu is het zo dat sommige scholen minder dan de drie mogelijke leerjaren (het 1ste, 2de en 6de jaar, PG) heropenen. Het is niet dat er rellen zijn uitgebroken. Ouders verstaan dat aangezien het om de veiligheid van hun kind gaat.”",Druk op scholen om volledig te openen zal groot worden,nl
9581,"Mark Elchardus is emeritus professor sociologie aan de Vrije Universiteit Brussel. Hij schrijft tweewekelijks op zaterdag, afwisselend met Vincent Stuer.",Het goede nieuws van Merkels ommekeer: de fouten van na de crisis van 2008 worden niet herhaald,nl
9582,"Het begint al nog voor je binnenstapt. Om op kantoor te geraken moet je eerst de trein nemen, vertragingen tolereren. Of nog erger: in de file toekijken hoe het leven je voorbijsteekt. Nu we al een dikke twee maanden in lockdown zitten, daagt het sommigen dat er ook voordelen zijn verbonden aan het thuiswerk. Je zet je computer aan, maakt je koffie en de dag kan beginnen.\n\nKantoorgebouwen die anders bruisen van activiteit liggen er nu al weken grotendeels verlaten bij. Maar zouden we het kantoor eigenlijk wel missen, vroeg managementprofessor Frederik Anseel (University of New South Wales in Sydney) zich onlangs al af in De Tijd. Terwijl die gebouwen voor bedrijven toch ook handenvol geld kosten?\n\nTwitter\n\nIn de tijd van het programma De collega’s trok iedereen nog naar het kantoor, omdat je de fax, het vaste telefoontoestel en de dossiers nodig had. Maar die dingen klinken door de digitale revolutie als archeologische artefacten in een museum.\n\nOok voor Twitter hoeft het kantoorgebouw niet meer. Het Amerikaanse techbedrijf heeft aan zijn werknemers al laten weten dat ze “voor altijd” thuis mogen blijven werken. Als er kosten zijn voor een nieuw bureau of een comfortabele stoel, dan zal Twitter die zelf voor zijn rekening nemen. Facebook volgt hetzelfde stramien en wil tot de helft van zijn personeel van thuis laten werken.\n\nBij het Vlaamse techbureau In The Pocket, dat apps als Payconiq heeft ontwikkeld, loopt het echter niet zo’n vaart. “Wij zijn nogal behoudsgezind”, zegt ceo Jeroen Lemaire. “Onze 130 werknemers werken nu ook van thuis zonder enig verlies in de performance. Maar het kantoorgebouw heeft volgens mij absoluut nog zin.”\n\nToch is het niet de eerste keer dat het nut van kantoorgebouwen in vraag wordt gesteld. CTrip, de grootste toeristische onderneming van China, wilde in 2010 weten of een aantal telefonisten in zijn callcenter in Shanghai hun telefoons niet beter thuis konden doen. Uit het experiment bleek dat de productiviteit toenam en het personeel zich meer tevreden voelde over het werk.\n\n“Omdat het een perfecte oplossing leek, heeft CTrip dat uitgerold voor de hele firma”, zegt Lien Desmet, die aan Vlerick Business School onderzoek doet naar leiderschap op de werkvloer. “Maar toen alle werknemers dus vervolgens van thuis konden werken, bleek dat velen liever teruggingen naar kantoor.”\n\nDe omstandigheden waarin iemand zich thuis urenlang moet focussen op de laptop zijn sterk verschillend, zo wijst Desmet aan. Sommigen hebben ook liever wat sociaal contact of zitten graag in een groep om zich echt te kunnen motiveren.\n\nIn coronatijden komt daar nog eens bij dat veel mama’s en papa’s moeten jongleren tussen het thuiswerk en de opvang voor hun kinderen, terwijl ze hen ook nog moeten helpen met school. Uit een enquête bij meer dan 5.200 Vlamingen is een gelijkaardig beeld naar voor gekomen, dat de Chinese werknemers van CTrip al hadden geschetst. Meer dan 8 op tien wil ook na de coronacrisis nog thuiswerken. Maar er zit ook een stevige nuance aan: niemand wil dat voltijds gaan doen.\n\nBeeld Gregory Van Gansen / Photo News\n\nThuiswerkrisico’s\n\nVolgens Miet Timmers, docent Gezinswetenschappen aan de Odisee Hogeschool, ligt de grens op halftijds thuiswerken. Voor wie die overschrijdt, is het mogelijk dat het sop de kool niet waard is. “Werknemers die minder aanwezig zijn op de werkvloer worden minder gezien”, zegt Timmers. “Ze missen soms informatie. Maar zo grijpen ze ook naast promotiekansen. Op de lange termijn heeft het dus een negatief effect.”\n\nVolgens Lemaire, de CEO van In The Pocket, wordt thuiswerken dan ook pas echt interessant voor wie al wat is opgeklommen. Jongeren die net afgestudeerd zijn, kunnen beter wel naar kantoor tuffen, omdat ze daar makkelijker bijleren van collega’s en een netwerk opbouwen. “Je ontwikkelt je carrière minder goed vanuit een koffiebar”, zegt hij. “Dat geloof ik toch.”\n\nVoor Lemaire zit het hem in de kleine dingen. Het kantoor van In The Pocket is – zoals het een techbedrijf betaamt – ingericht zodat werknemers in een gezellige omgeving samenzitten (voor de pauze is er een pingpongtafel). Snel kunnen overleggen zonder een Zoom-meeting in te plannen, even met elkaar spreken op het terras, of elkaar gewoon kruisen in de gang: volgens Lemaire zijn die zaken nog steeds goud waard om de creativiteit te stimuleren.\n\nKan er ook geen manier zijn om het beste van het kantoorleven te behouden en de kantoren zelf te slopen? Misschien zoals hippe creatives nu liever samenhokken in een coworking space? Sommige kantoorgebouwen lijken al te anticiperen op hun eigen ondergang en hebben niet meer genoeg stoelen en tafels voor al het personeel. ‘Flexwerken’ klinkt er dan als mantra door de gangen: soms werk je thuis, soms op kantoor.\n\n“Wij gingen net voor de coronacrisis verbouwen”, zegt Bart Dewaele, ceo van het communicatiebureau Duke and Grace. “De ruimte voor bureauoppervlakte zou daarbij serieus worden verminderd, maar er komen wel meer telefoonhokjes en informele ontmoetingsplaatsen.”\n\nOok Dewaele merkt dus een verschuiving op in het kantoorlandschap, maar gaan bedrijven nu meer inzetten op de ‘kantoorbeleving’? “Het wordt alleszins geen pretpark”, zegt hij. “Maar tijdens de lockdown heb ik ook gemerkt dat sommige collega’s wat geïsoleerd zijn geraakt. Ik heb eigenlijk weer geleerd wat het belang is van fysieke meetings.”",De lockdown doet ons afvragen: willen we nog wel terug naar kantoor?,nl
9583,"Charleroi oogt in coronatijden troostelozer dan ooit, maar dat houdt PS-voorzitter en burgemeester Paul Magnette (48) niet tegen om te dromen van een nieuwe wereld én regering. ‘In juni moeten we demarreren. Of, als er een mirakel gebeurt, nog eerder.’",PS-voorzitter Paul Magnette: ‘Misschien is het tijd voor een Nederlandstalige premier’,nl
9584,"Wat een hondenleven, verzuchten we opgesloten in ons kot terwijl alle restaurants, cafés, bioscoopzalen en fuiven vergrendeld zijn. Maar hoe vergaat het onze furry friends eigenlijk in lockdown?\n\nHet start klokslag om halfvier ’s nachts. Het begint met wat gemor, dat vervolgens overgaat in niet aflatend miauwen. Wanneer ik na vijf minuten niet reageer, zakt mijn hoofdkussen plots in. Er worden pootjes op mijn gezicht gelegd. Het is een prima, toegewijde wekker, ware het niet dat hij steevast drie uur te vroeg afgaat. En er geen enkele manier is om hem af te zetten.\n\nSinds ik dag en nacht thuis zit, zijn de rollen in dit huishouden omgekeerd. Ik ben het bezit van mijn kat geworden, en moet klaarstaan voor knuffels, aandacht of eten wanneer zij dat beslist. Wanneer ik werk wil ze plots, voor het eerst in haar zeventienjarige bestaan, op mijn schoot liggen. Wanneer ik naar het toilet ga, zit ze op mijn voeten en wanneer ik ga slapen weet ik dat de tiran op kousenvoeten de wacht houdt onder mijn bed. Tot het haar tijd is. Halfvier, om precies te zijn.\n\nIk ben niet de enige wiens kat kuren vertoont sinds de lockdown. “Ik moet hem plots wiegen als een baby”, klinkt het. “Constant miauwen en aandacht vragen, terwijl ze vroeger perfect alleen kon zijn.” Of nog: “Onze kater denkt dat hij in een all-inhotel zit. Hij kan buiten, maar sinds de lockdown zit hij de hele tijd binnen, als een sjeik.” Maar ook het tegenovergestelde blijkt zich voor te doen: “Mijn kat was sowieso al niet supersociaal, maar nu kan ik hem zelfs niet meer aanraken.” En ook: “Mijn kat is na twee weken lockdown voor het eerst van huis weggelopen en nog steeds niet teruggekeerd. Ik ben bijna jaloers.”\n\nNiet louter om ons te plezieren\n\n“Katten zijn heel rauw met hun emoties, ze laten die steeds heel overdreven zien”, zegt dierengedragstherapeut Inge Pauwels van Toscanzahoeve. “Vandaar dat de reacties van die dieren op de lockdown ook zo uitgesproken zijn: ofwel veel aandacht vragen, ofwel zich helemaal afzonderen.”\n\nHonden zijn volgens Pauwels dan weer meester in het zich aanpassen aan hun baasjes en zijn doorgaans blij dat die plots wat meer tijd om handen hebben: veel aandacht, veel gaan wandelen en altijd een speelkameraadje in huis – al is dat natuurlijk geen ongeschreven wet. “Heel veel hangt af van het karakter van je huisdier, en ook leeftijd speelt een rol. Voor oude honden kan het nu misschien ook wel veel te druk zijn in huis.”\n\nHond bang voor mondmasker\n\nDe lockdown is niet de enige coronamaatregel die impact heeft op het gedrag van je hond. Hachiko vzw, een organisatie die assistentiehonden opleidt, liet op Radio 2 weten dat je je hond best binnenshuis, bij zijn vertrouwde baasjes, laat wennen aan een wereld met mondmaskers.\n\n“Alles wat je niet tegenkomt in het dagelijks leven, alles wat er ‘anders’ uitziet, dat vinden honden vreemd. Ze kunnen er zelfs schrik van hebben”, zegt trainster Julia Boere. Ze vertelt hoe de gastgezinnen die de assistentiehonden mee helpen opleiden zich af en toe verkleden, bijvoorbeeld als Sinterklaas, zodat die hulphonden daar later niet van schrikken. Hetzelfde geldt eigenlijk voor alle honden.\n\n“Ik raad iedereen aan om thuis wat te trainen met je hond. Het is beter als een hond eerst zijn eigen baasje ziet met een mondmasker op, dan dat hij dat op straat moet ontdekken.”\n\nVolgens Pauwels is het dan ook belangrijk om de wensen van dat dier te leren respecteren. Dat een huisdier niet louter bestaat om ons te plezieren, maar een volwaardig leven leidt met een eigen karakter en eigen noden, waaronder privacy. Met andere woorden: laat je beest ook af en toe met rust en ren er niet de hele tijd met je smartphone achterna omdat het op een schattige manier slaapt.\n\nDat is makkelijker geschreven dan gedaan, merk ik. Want nu ons bestaan verkleind is tot de vierkante meters waar we maandelijks voor betalen, spelen onze huisgenoten de hoofdrol in ons leven. Onze fotofolder puilt uit met beeldmateriaal van onze kinderen – zelfs als die kinderen niet op twee poten kunnen stappen en bedekt zijn met vacht of schubben.\n\n“Vroeger, toen ik op het werk zat, vroeg ik me op willekeurige momenten van de dag af wat mijn kat aan het doen zou zijn. Nu weet ik dat het antwoord op die vraag altijd ‘slapen’ is”, lees ik op Twitter. Op Instagram zie ik konijnen op een skateboard voorbijrollen, iemand anders telt af tot de dag waarop ze weer met haar paard mag gaan rijden. Ik voel plots veel sympathie met de goudvis in de wachtzaal van mijn huisarts en vraag me af of reptielen te koudbloedig zijn voor het stillen van huidhonger.\n\nBezint eer ge begint\n\nEen huisdier blijkt een verrijking in deze eenzame dagen, en aan het begin van de lockdown zag het er zelfs naar uit dat een hond het enige ticket naar de buitenwereld zou zijn. Dat hebben fokkers en asielen wel gemerkt. Heel wat mensen hebben tijdens deze lockdown een hond in huis gehaald – een kwispelende afleiding en een excuus voor lange wandelingen die hen even uit de sleur van laptop-zetel-bed-repeat haalt.\n\nOok dierenarts en beheerder van de KMDA dierenasielen Els De Belder ziet de vraag naar honden exponentieel stijgen. “Daar hoef je zelfs geen cijfers voor bij de hand te hebben: kijk maar eens in het straatbeeld hoeveel pups je tegenwoordig ziet rondlopen. Ik begrijp het wel, een wandeling is leuker met een hond erbij, maar een hond blijft langer dan de lockdown.”\n\nHet asiel is open op afspraak voor geïnteresseerde baasjes, die vooral bellen om een hond in huis te halen. De vraag naar katten of andere kleine vrienden is niet gestegen. Aan de overkant van de taalgrens klinkt hetzelfde verhaal: bij de SRPA en Animal Sans Logis hebben ze amper nog honden ‘in de aanbieding’ en spreken ze van een ongeziene interesse om een viervoeter in huis te halen, zo staat te lezen in Le Soir.\n\nOp zich is het een goede zaak dat honden het asiel verlaten. Bovendien hebben mensen nu tijd om zich ermee bezig te houden en het dier op te voeden, maar de dierenarts houdt haar hart vast voor september. “Het najaar is sowieso een periode waarin veel meer honden in het asiel belanden. Het wordt donkerder of regent vaker, en mensen zijn minder geneigd om met hun hond buiten te komen. Nu komt daar vermoedelijk ook nog eens de exit bij.”\n\nBovendien, zegt De Belder, onderschatten mensen het houden van een hond. “We hebben recent drie pups binnenkregen, allemaal van mensen die zeiden dat het toch zwaarder was dan gedacht. Ik zie dieren graag een thuis krijgen, maar mijn voornaamste advies blijft: bezint eer ge begint.”\n\nHannes Coudenys met zijn vrouw, zoontje Rae Morris en jack russell Suze. ‘Het is zot hoe zo’n dier de structuur in je huishouden meteen doorheeft.’ Beeld Francis Vanhee\n\nWie hierover heeft bezonnen, is Hannes Coudenys (38). Hij heeft sinds een week de adoptiehond Suze in huis, een speelse jack russell die in een mum van tijd een speelkameraadje werd voor Coudenys’ zoontje Rae Morris. “Geloof het of niet, maar ik ben eigenlijk een kattenmens”, lacht de Kortrijkzaan. “Ik ben bang voor honden, maar toen mensen me zeiden dat ik die angst ook doorgaf aan mijn zoon, vond ik dat wel vervelend. Dat wou ik niet.”\n\nToen vrienden van hen Suze adopteerden, merkte hij tot zijn plezier dat Rae Morris direct zot was van het beestje. “Die vrienden hadden al een hond en stelden voor dat wij co-ouderschap over Suze zouden krijgen. Dat idee is beginnen rijpen en uiteindelijk besloten we het toch te proberen.”\n\nOndertussen zit Suze nu al een week bij het jonge gezin, en het bevalt hen enorm. “Het is zot hoe snel je daaraan gehecht bent, en hoe het de structuur in je huishouden ook meteen doorheeft. We zien echt de meerwaarde die zo’n beestje geeft: het doet Rae Morris heel veel deugd en ook mijn vrouw, die last heeft van een angststoornis, komt dankzij Suze vaker buiten.” Het is de perfecte testcase om te kijken of het dier bij hen past, een proefperiode waarvan het belang niet genoeg onderstreept kan worden.\n\n“Mensen kunnen hier altijd terecht voor een gesprek om te kijken of een bepaald dier wel met hun levensstijl matcht, maar ik hoop dat ze ook rekening houden met hun levensstijl na de lockdown”, zegt De Belder. “Een advies dat ik nu vaak meegeef is: laat het beestje ook af en toe alleen zodat het daar ook gewoon aan wordt en het dier straks geen last krijgt van verlatingsangst en gedragsproblemen zal vertonen.”\n\nLeren communiceren\n\nGedragstherapeute Inge Pauwels geeft gelijkaardig advies. “Ook huisdieren hebben nood aan structuur. Het is belangrijk dat je die ook tijdens de lockdown blijft bewaren, zelfs al kost het je geen moeite om even een aai over de bol te geven. Leer je huisdier dat je het geen aandacht kan geven wanneer je bijvoorbeeld aan je laptop zit. Behoud de vaste eet- en wandelmomenten. Dat is moeilijk, ja, maar dat hoort bij opvoeden. Bovendien doe je je dier er een groot plezier mee.”\n\nJe mag je huisdieren immers niet te veel laten wennen aan een tijdelijke situatie. “Honden koppelen hun veiligheidsgevoel aan routine, aan vaste voorwerpen, activiteiten en mensen. Wanneer dat wegvalt, is dat voor hen een heel indrukwekkende ervaring, en krijg je soms een kortsluiting in de hersenen.”\n\nPauwels vreest voor het gemoed van sommige honden wanneer we plots weer de hele dag uit werken gaan en de avonden bij vrienden of op restaurant kunnen doorbrengen, nadat we het beest maandenlang verwend hebben met onze aanwezigheid. “Katten trekken doorgaans hun plan wel, maar ik denk dat we bij honden heel veel stress en (verlatings)angst zullen zien. Dat wil niet zeggen dat dat beest de boel gaat afbreken of plots een hele dag door gaat blaffen – dat is vaak veel subtieler. Het is dan ook van vitaal belang dat je inzicht krijgt in je huisdier en dat je hun gemoed kan lezen.”\n\nMensen projecteren namelijk hun eigen gevoelens en communicatiestijl en lichaamstaal op hun harige huisgenoot. “Dat is eigenlijk het grootste probleem in de relatie tussen mens en dier”, weet Pauwels. “We zien zoveel gemiste kansen bij eigenaars die niet de moeite doen om de taal van hun dier te leren spreken, om hun emoties te leren begrijpen, hoe ze signalen overbrengen. Zo kun je aan de oren van een konijn of de staart van een kat al heel wat te weten komen.\n\n“Wanneer er dingen mislopen met een huisdier is de reactie van mensen maar al te vaak ‘dat beest moet het maar leren’, terwijl ook de baasjes hun kennis en gedrag moeten bijspijkeren. Dat staat ook in mijn jobomschrijving: ik train dieren én mensen.”",Wat de lockdown leert: een huisdier is er niet louter om ons te plezieren,nl
9585,"Bevragingen bij studenten zorgen voor alarmerende berichten: het zit niet goed met hun mentale gezondheid. Ondertussen puilen de agenda’s van studentenbegeleiders uit.\n\n“Ken je de wekelijkse enquête van de UAntwerpen naar de mentaliteit van de bevolking tijdens corona? Ik wil die graag invullen, om de wetenschap te helpen. Maar ze is ook best confronterend. Telkens ik de vraag: ‘Voel je je nuttig?’, moet invullen, denk ik: ‘Neen.’”\n\nCeline Callewaert, masterstudent bio-ingenieurswetenschappen aan de UGent is normaal een bezig bijtje. Ze combineert haar eigen studie met een aantal studentenverenigingen en is ook penningmeester van de studentenvertegenwoordiging StuBio aan haar faculteit. “Al die sociale activiteiten zijn weggevallen. Het enige dat overblijft, is Netflix, of gamen maar dat voelt nu niet hetzelfde.” Dus rest er nu alleen nog één grote leemte. “Ik vind zelfs niet meer de fut een boek te openen.”\n\nZe is niet alleen. Verschillende studenten worstelen dezer dagen met zichzelf. Niet op de manier die de twintigerjaren normaal kenmerkt, maar op een problematische manier. “In mails die binnenkomen klinkt een extreme roep om hulp”, zegt Sarah Vermeersch, studentenpsychologe aan de UGent. “‘Wil iemand dríngend contact opnemen?’, klinkt het dan. Ik gok dat veel studenten lang gewacht hebben met hulp zoeken.” Volgens Vermeersch zijn het vooral de studiebegeleiders die nu meer individuele afspraken krijgen. “Vaak gaat het om (psychosociale) moeilijkheden die voorheen minder zwaar vielen maar nu harder binnenkomen. Studenten moeten opnieuw uitvinden hoe ze omgaan met stress.”\n\nGeen sociaal leven\n\nIn elke studentenstad klinkt hetzelfde verhaal: aan het begin van de coronacrisis viel het aantal studenten op zoek naar hulp stil om de laatste weken plots sterk te stijgen. “Niet alleen deden de reeds gekende studenten meer beroep op ons, sinds twee weken zien we ook nieuwe studenten zich aanmelden voor een consult”, zegt Paul Van Royen (UAntwerpen), professor huisartsgeneeskunde en voorzitter van PsyNet, de ondersteuningsdienst voor alle Antwerpse studenten met psychische problemen. “We vrezen dat het enkel zal stijgen, zeker met de examens in het vooruitzicht.”\n\nAlgemene bevragingen tonen sowieso dat er meer mensen slecht in hun vel zitten door corona. Opvallend waren de eerste analyses uit een grote bevraging van de UAntwerpen samen met de UCLouvain in april bij 22.000 mensen: daaruit bleek dat studenten meer gewag maken van negatieve gevoelens dan de modale Belg: 66,4 procent tegenover 53 procent. Het schemert ook door in verschillende bevragingen die studentenverenigingen organiseren.\n\nHet verbaast Vermeersch niet. “We spreken over een groep voor wie de uitbouw van een sociaal leven zowat het belangrijkste is”, zegt ze. “Dat valt nu helemaal weg, net als de dagelijkse structuur. Wat overblijft, is een ellenlange blok. Elke dag lijkt wel maandag.” Zeker voor eerstejaarsstudenten is dat een heikel punt.\n\n“Het is pijnlijk om in de media te zien komen dat we een ‘luxegeneratie zijn’ en ‘overdrijven’”, zegt Callewaert. Ze verwijst naar enkele opiniestukken de voorbije weken over het onderwerp. “Zeker als je in de enquête die wij zelf organiseerden ziet dat drie vierde van de studenten echt last hebben. We willen dat er naar ons geluisterd wordt, zonder lege woorden maar met daden, met het in dialoog gaan met de studentenvertegenwoordigers en met effectieve verandering.”\n\nKotcoach\n\nOok universiteiten en hogescholen beseffen ondertussen dat ze in actie moeten schieten. Het is overigens niet zo dat ze van nul moeten beginnen: de voorbije jaren werd het ondersteuningsaanbod voor studenten met problemen danig uitgebreid. “Al kan het nog beter”, zegt Dylan Couck, bestuurder Onderwijs bij de Vlaamse Vereniging voor Studenten. “Ondersteunende diensten doen wat ze kunnen, maar hun middelen zijn vaak beperkt. We hopen dat het inzicht naar de noodzaak hiervoor nu groeit bij iedereen.” Aan de VUB lijkt dat besef er alvast te zijn: daar roept men de functie van ‘kotcoach’ in het leven om studenten op kot te helpen de eenzaamheid te bestrijden. Die plannen bestonden al langer maar werden nu versneld uitgerold.\n\nDe moeilijkheid is vooral om jongeren te bereiken. In een normale lessituatie kan een professor of lesgever zelf een student aanspreken als hij of zij een vermoeden heeft dat het minder gaat. Dat valt nu volledig weg. Daarom worden in elke studentenstad zoveel mogelijk hulplijnen uitgerold in de hoop dat studenten in nood ze vastgrijpen. Alle universiteiten en hogescholen zetten maximaal in op extra communicatie. “Dat gaat van ludieke initiatieven, zoals een online rondleiding in de Zoo, tot een filmpje van de rector op Facebook”, zegt Peter De Meyer, woordvoerder van de UAntwerpen. “We proberen zoveel mogelijk registers open te trekken.”\n\nIn Leuven probeert men dat probleem te overwinnen via een (anonieme) chatfunctie. Al gaat men nog een stapje verder: onder de naam ‘De KU Leuven staat (anderhalve meter) achter jou’, zette de universiteit een hele campagne op rond het mentaal welzijn van haar studenten, met een eigen website die gepusht wordt via alle kanalen. “Op die manier willen we studenten het gevoel geven dat ze niet alleen zijn”, zegt Leuvens rector Luc Sels. “Al wil ik niet enkel de problemen benadrukken. We proberen studenten ook zoveel mogelijk een doel te geven, bijvoorbeeld door examens nog steeds door te laten gaan. Het aloude adagium plus est en vous dus. Maar dan met die bedenking dat de nodige ondersteuning op zijn plaats is.”",‘Ik heb zelfs geen fut meer om een boek te openen’: corona weegt zwaar op mentaal welzijn studenten,nl
9586,"Twee jaar al strijdt De Bonvoisin tegen de masterproef De Westland New Post: pop-up van een veranderende samenleving. Volgens De Bonvoisin bestempelt die hem onterecht als medestander van de Westland New Post, een extreemrechtse privémilitie uit de jaren 80 die communistische inmenging in de staatsinstellingen wilde blootleggen. De UGent deelt dit oordeel niet en weigert de masterproef, die terug te vinden is via Google, in te trekken.\n\nDit najaar buigt de Gentse rechtbank van eerste aanleg zich over de zaak. De Bonvoisin eist een schadevergoeding van 10.000 euro van de UGent en de auteur. Hij vraagt dat er een disclaimer wordt toegevoegd aan de masterproef, zodat duidelijk is dat die foute informatie bevat.\n\n“Ik vind het schandalig dat justitie deze zaak laat voorkomen”, reageert Kenneth Lasoen, historicus en een van de lectoren van de masterproef. “Feit is dat Benoît de Bonvoisin steeds blijft opduiken in historisch onderzoek naar extreemrechts in België. Dus is het logisch dat zijn naam ook valt in een masterproef gebaseerd op dat onderzoek. De Bonvoisin wil misschien graag zijn naam uit al die boeken laten schrappen, maar dat is net de academische vrijheid.”\n\nBende van Nijvel\n\nHet verhaal van Benoît de Bonvoisin gaat ruim 40 jaar terug, tot de loden jaren 80. In die periode wordt de Brusselse edelman, een belangrijke raadgever van de Franstalige politicus Paul Vanden Boeynants, door de Staatsveiligheid aangeduid als geldschieter voor extreemrechtse groeperingen. In een beruchte uitgelekte nota wordt hij omschreven als ‘de zwarte baron’.\n\nDe reputatie van De Bonvoisin is gemaakt: zijn naam zal jarenlang bovenkomen in allerlei dossiers, onder meer in dat van de Bende van Nijvel. Bewijzen zijn er niet. De Bonvoisin heeft het over een complot. Hij start een juridische kruistocht om zijn naam in ere te herstellen.\n\nDie kruistocht levert ook iets op. Een onderzoek van het Comité I, dat controle uitoefent op de inlichtingendiensten, besluit in 2009 dat de Staatsveiligheid terecht aandacht had voor de levenswandel van de Bonvoisin – gezien zijn contacten in extreemrechtse milieus. Maar de Staatsveiligheid diepte de informatie over hem onvoldoende uit. In de beruchte nota waarin hij omgedoopt werd tot ‘de zwarte baron’ zijn veronderstellingen aangedikt tot feiten.\n\nIn 2013 wordt de Belgische staat veroordeeld tot een schadevergoeding van 100.000 euro aan De Bonvoisin. De zaak wacht momenteel op een behandeling in beroep. De Bonvoisin eist 6,25 miljoen euro. Hij oordeelt dat de Staatsveiligheid bewust zijn carrière heeft gekraakt.\n\nEenzijdig\n\n“In de masterproef over de Westland New Post worden De Bonvoisin zaken aangewreven waarvan hij al duidelijk is vrijgesproken. Meermaals zelf”, benadrukt advocaat Tom Bauwens van het gerenommeerde kantoor Eubelius. Hij vertegenwoordigt De Bonvoisin. “We beseffen dat het om een gevoelig thema gaat. Een masterproef is inderdaad niet altijd perfect. Maar het feit dat er nergens wordt verwezen naar de uitspraken die hem vrijpleiten, zoals het onderzoek van het Comité I uit 2009, gaat voor ons te ver. Zo ontstaat een heel erg eenzijdige profielschets.”\n\nDe Bonvoisin was niet bereikbaar voor commentaar. Sinds een hersenbloeding in 2008 leeft hij teruggetrokken in een herenhuis in Brussel. Zijn broer en zus, Pierre de Bonvoisin en Marie-Françoise de Merode-de Bonvoisin, volgen de rechtszaak tegen de UGent op in zijn naam.\n\nDe communicatiedienst van de UGent wil niet vooruitlopen op deze “uitzonderlijke klacht”. De universiteit publiceert alle masterproeven die minstens een score van 14 op 20 halen. De masterproef De Westland New Post: pop-up van een veranderende samenleving kreeg een 14.",‘Zwarte baron’ Benoît de Bonvoisin sleept Universiteit Gent voor rechter,nl
9588,"In Dingen die je alleen ziet als je er de tijd voor neemt leert Haemin Sunim je om rustpunten te zoeken in verschillende levenskwesties als liefde, vriendschap, levensdoelen, familie en werk. De Zuid-Koreaan legt ook uit hoe je bedachtzaam kunt omgaan met negatieve emoties zoals woede en jaloezie. Dat blijken populaire onderwerpen, want het boek is ondertussen beschikbaar in 35 talen.\n\nWie is de auteur achter dit succesverhaal?\n\n“Sunim is een opgegroeid in Zuid-Korea en richtte er een school op, maar zijn opleidingen volgde hij aan Berkeley, Princeton en Harvard. Nadien gaf hij zelf zeven jaar les in Aziatische religie aan de Hampshire Universiteit in Massachusetts. Nu wisselt hij Zuid-Korea regelmatig in voor New York. Het feit dat hij hierdoor perfect Engelstalig is, heeft er mee voor gezorgd dat hij internationaal kon doorbreken.\n\n“Maar ook de populariteit van de auteur zelf heeft een groot aandeel in het succes van het boek. Sunim is namelijk bijzonder authentiek. Hij luistert oprecht naar de mensen en geeft wijze antwoorden op vragen die hij kreeg. Dat merkte ik zelf ook toen ik met hem sprak in Amsterdam. Als je met hem praat, dan neemt hij de tijd om na te denken voor hij een antwoord geeft. Dat klinkt irritant, maar bij hem voelde dat juist zeer natuurlijk aan. Hij beoefent wat hij preekt, dus die spiritualiteit is heus geen marketingtruc.”\n\nKreeg het boek een boost door de lockdown?\n\n“Goh, ja en neen. Het lijkt nooit aan populariteit verloren te hebben, want sinds de uitgave in Nederland is het nooit uit de bestseller 60-lijst verdwenen. Het staat er inmiddels al 149 weken in, wat echt ongezien is. Maar je merkt hier wel dat het, net zoals in België, aan het stijgen is in de lijsten.\n\n“Waarom dit precies komt, kan ik je niet vertellen. We hebben er namelijk geen onderzoek naar gedaan. Het zou wel kunnen door de gedwongen situatie waarin we nu leven. Mensen willen op zoek gaan naar wat rust in hun hoofd. Als ik de thema’s bekijk die Haemin behandelt in zijn boek, lijkt dat wel te voldoen aan die verwachting. Het brengt je nieuwe inzichten, je krijgt tips en leert jezelf hoe je wat rustiger wordt in alles wat je doet. Dat kan gaan over je stemming, relatie of carrière. Er staan ook korte wijsheden in, maar een tegelboek is dit niet. Het heeft effectief iets te vertellen.\n\nPaloma Sanchez van Dijck (l.): ‘Dit heeft een eeuwigheidswaarde. De omstandigheden waarin je mindfulness nodig zal hebben, kunnen wel veranderen, maar de inhoud zal nooit aan waarde verliezen.’ Beeld Paloma Sanchez van Dijck\n\n“Het zou me dus niet verbazen dat dit boek in deze tijden wat troost kan bieden aan de mensen. Als je dan toch nergens heen kan, maak je er maar het beste van in je eigen huis.”\n\nZie je het boek nog lang in die lijsten staan?\n\n“Het zal ooit wel wegebben, maar voor nu zie ik het boek nog wel even in de lijsten staan. Dingen die je alleen ziet als je er de tijd voor neemt heeft namelijk een eeuwigheidswaarde. De omstandigheden waarin je mindfulness nodig zal hebben, kunnen wel veranderen, maar de inhoud zal nooit aan waarde verliezen.”",Onbekend boekje van monnik staat plots op 1 in ons land:  ‘Mensen willen wat rust in hun hoofd’,nl
9589,Iedere dag een andere kijk op de actualiteit.,Zak-cartoon van de dag,nl
9590,"Een jaar na de federale verkiezingen bevindt Bart De Wever zich voor het eerst in zijn politieke leven in het ­defensief. Redacteur Joël De Ceulaer, die volgende week een boek publiceert over ’s mans impact en betekenis, ­analyseert hoe het zover kon komen.\n\nHet zijn bange tijden voor de wereldbevolking in het algemeen en voor Bart De Wever in het bijzonder. De komende maanden wordt zijn politieke lot bezegeld. Zal N-VA straks federaal mee besturen of belandt ze met Vlaams Belang in de oppositie? Dat laatste zou een nachtmerrie worden voor De Wever en de zijnen – het voorlopige einde van wat tot dusver een soms indrukwekkend parcours was. Het is de laatste tijd vaker gezegd: er is voor de achterban van De Wever maar één ding erger dan regeren met de PS, en dat is op de protestbanken zitten naast Tom Van Grieken en Dries Van Langenhove.\n\nWat vandaag in de Wetstraat overheerst, is gespin. Elke dag probeert een andere partij de situatie in haar voordeel te framen. Wie daaruit nu al conclusies trekt, loopt te snel van stapel. Alles is nog mogelijk. Paars-geel, met N-VA en PS die samen de economische fall-out van de coronacrisis aanpakken? Zou nog kunnen. Paars-groen met CD&V erbij, de Vivaldi-coalitie? Is nog mogelijk. Nieuwe verkiezingen in september? Sluit het nog niet uit. Nog wat verder strompelen met de huidige minderheidsregering? Die kans is klein, maar niet onbestaande. Er is maar één conclusie die nu al gerechtvaardigd is: Bart De Wever zit, voor het eerst in zijn carrière, in het defensief. Was hij vroeger vaak heer en meester van het spel, dan is hij nu afhankelijk van de concurrentie. Hij kan het niet hard spelen, zoals hij dat gewoon is. Hij moet hopen dat men hem erbij neemt.\n\nIk heb mij de voorbije maanden grondig verdiept in het parcours dat De Wever aflegde sinds hij zijn doctoraat aan de KU Leuven in 2001 onafgewerkt liet liggen omdat de zieltogende Volksunie, die verrees als N-VA, hem nodig had. In mijn nieuwe boek De tragiek van de macht, dat vanaf volgende week in de winkel ligt, licht ik toe welke impact De Wever heeft gehad op het politieke, culturele en ideologische debat in Vlaanderen. Ik vertel hoe hij de democratie wakker schudde, afrekende met de erfenis van mei ’68 en probeerde om het Vlaams-nationalisme te redden uit de klauwen van het extremisme. Tegelijk betoog ik dat hij onderweg behoorlijk wat principes en beloftes uit het venster heeft gegooid, zoals bijna elke homo politicus van betekenis dat vroeg of laat moet doen.\n\nMet Yves Leterme (CD&V), toen nog kartelpartner. 'De Wever stak boven de concurrentie uit. Hij was, sinds Guy Verhofstadt, de eerste politicus die een ideologie in de markt zette.' Beeld BELGA\n\nMijn terugblik op de eerste fase van een politieke carrière – die, zoals de ondertitel van het boek zegt, de vorm heeft van een Brief aan Bart De Wever – is geen schotschrift of afrekening. Bij de beoordeling van De Wever horen uiteraard argumenten à charge en à décharge. Maar de balans staat nú wel in het rood. De Wever is nog niet boven zichzelf uitgestegen, en zijn centrale missie – Vlaams Belang decimeren – is na een aanvankelijk succes alsnog mislukt. Hij heeft die partij opnieuw wakker gekust.\n\nDat N-VA in de touwen hangt, bleek woensdag uit De Stemming, een onderzoek van de Universiteit Antwerpen in opdracht van de VRT en De Standaard. De N-VA liep tijdens de coronacrisis sterk in de kijker, maar maakte van alle partijen de slechtste indruk op de Vlaamse kiezer. Zoiets moet bij de N-VA-achterban inslaan als een bom.\n\nDe reden voor deze inzinking schuilt volgens mij in de leiderschapsstijl van Bart De Wever. In min of meer normale omstandigheden is de man vrijwel onverslaanbaar. Hij is een stuk intelligenter en retorisch begaafder dan de modale politicus. Maar op momenten van crisis schiet hij tekort en verliest hij zijn toverkracht. Dat is al twee keer gebeurd, kort na elkaar. Een eerste keer met de Marrakesh-crisis, een tweede keer met deze coronacrisis. Als De Wever het beter had gespeeld, had hij een toppositie kunnen bekleden in een regering van nationale eenheid en tonen dat hij kordaat kan besturen. Maar het liep anders. Tijdens de grootste crisis die België heeft beleefd sinds de Tweede Wereldoorlog, stond hij op de pechstrook en begon zijn communicatie te zwalpen.\n\nAls hij op televisie aan het woord is, lijkt hij nog altijd zelfverzekerd. Maar volgens mij schuilt achter die façade vandaag vertwijfeling. De Wever overleeft op retoriek, zoals een renner die geen fut meer heeft in de benen, toch nog doorbijt op karakter.\n\nHoe is het zover gekomen? Sta me toe dat ik u even mee terugneem in de tijd.\n\n1. De spookrijder met een ideologie\n\nHet blijft een leuke anekdote. De eerste keer dat Bart De Wever werd blootgesteld aan het brede publiek, in volle primetime, was op donderdag 24 april 2003, in Bracke & Crabbé, een show in de aanloop naar de federale verkiezingen van mei 2003. De Wever zat tussen Inge Vervotte van CD&V en Saïd El Khadraoui van sp.a, en viel nogal uit de toon. Hij zat niet strak in het pak, maar was sjofel gekleed. En nog meer dan zijn fysieke voorkomen stond het debat dat zich daar ontspon, tussen hem en de interviewers, haaks op de tijdsgeest. Toen Bracke hem vroeg wat hij vond van Bekende Vlamingen op politieke lijsten (jazeker, dat vroeg Bracke!), antwoordde De Wever: “Mensen die op televisie met een dweil in hun mond en Tanja Dexters op hun rug over de vloer kruipen, kunnen we bij N-VA missen als kiespijn.”\n\nWaarop Bracke, verbouwereerd, vroeg: “Over wie hebt u het nu?”\n\nWaarop De Wever: ‘Ik wil zijn naam niet noemen, maar in het Frans klinkt het als achterwerk.”\n\nDe wenkbrauwen van Bracke fronsten op volle toeren: “Euh, cul, Q... U bedoelt Vincent Van Quickenborne! Waar hebt u dat gezien?”\n\n“In Mediamadammen op VT4”, antwoordde De Wever.\n\nWaarop Ben Crabbé ook een witz lanceerde: “Daar kijken wij niet naar. Maar ik begrijp het: de N-VA is een kleine partij, dus jullie kijken naar kleine zenders.”\n\nHet genadeschot van De Wever raakte Crabbé pal tussen de ogen: “Ik moet zeggen: als ik moet kiezen tussen Doe de stemtest en Temptation Island, dan is de keuze snel gemaakt.”\n\nBaf. Die zat. Een politicus die zich de flauwekul van het infotainment niet lijdzaam liet welgevallen, maar er met de voeten vooruit tegen inging. Wat! Een! Verademing! Velen zullen gedacht hebben: de man is ongeschikt voor de politiek, hij is veel te cassant, niet beminnelijk en niet glad genoeg, hij spreekt zelfs de interviewers tegen en dat mag je niet doen. Maar mijn journalistieke hart maakte een vreugdesprongetje.\n\nMet Filip Dewinter, wiens partij hij even decimeerde. '­In normale omstandigheden is De Wever bijna onverslaanbaar, maar op momenten van crisis verliest hij zijn toverkracht.' - Eedaflegging in het Vlaams Parlement - Prestation de serment au Parlement Flamand * Bart De Wever * Filip Dewinter © Philip Reynaers / Photonews Beeld Photo News\n\nToen De Wever wat later, in augustus 2003, een essay schreef over zijn favoriete denker Edmund Burke, de aartsvader van het conservatisme, deed hij het weer: tegen de stroom in koersen. Een citaat: “Geen politicus in Vlaanderen die zich conservatief noemt. Een hardnekkige karakterstoornis, die me in de ogen van velen allicht tot een arrogant en irritant kereltje maakt, geeft me alleen daarom al zin om het predikaat conservatief enthousiast te aanvaarden als geuzennaam. Al was het maar als loutere provocatie van het politiek correct denkende establishment waaraan ik een hekel heb.”\n\nMet dat essay bewees De Wever opnieuw dat hij boven de concurrentie uitstak. Hij was, sinds Guy Verhofstadt met zijn burgermanifesten, de eerste politicus die een ideologie in de markt zette. Weerwerk had hij niet. Andere politici stonden erbij en keken ernaar.\n\nZo heeft De Wever de sfeer in Vlaanderen mee doen kantelen en de gevestigde ideeën over mens en maatschappij die hij begin deze eeuw aantrof, een stevige draai proberen te geven. De elitaire consensus, zoals dat heet, ligt op sommige punten in een andere plooi. Geesten zijn gemasseerd, harten zijn veroverd. Een halve eeuw na mei ’68 heeft De Wever de erfenis van die revolte gedeeltelijk naar de vuilnisbelt van de geschiedenis verwezen. Wij leven in rechtsere tijden. Een voorbeeld? Velen zijn slachtoffermoe. Wie werkloos is, had maar flinker moeten solliciteren. Wie arm is, moet maar een baan zoeken. Wie denkt dat hij gediscrimineerd wordt, moet maar wat steviger uit zijn pijp komen. En wat de vluchtelingen betreft: dat zijn geen slachtoffers meer die wij moeten opvangen, maar een potentiële bron van overlast die we op afstand willen houden.\n\nHet interessante is dat de coronacrisis nu opnieuw voor een politieke shift kan zorgen: de overheid moet schulden maken, er zal meer geld naar publieke sectoren moeten, de gezondheidszorg en ouderenzorg moeten beter. Het mag duidelijk zijn dat de eerste fase van de loopbaan van De Wever achter de rug is. De vraag is of hij zich kan aanpassen.\n\n2. De drakendoder met killersinstinct\n\nVeel zelfvertrouwen had De Wever aanvankelijk niet. Zelfs in 2006, toen N-VA dankzij het kartel met CD&V de grootste fractie vormde in het Vlaams Parlement, achtte hij zich nog ongeschikt voor de politieke arena. “De strijd met de designpolitici ga ik niet aan, want dan ben ik bij voorbaat kansloos verloren”, zei hij in Knack. “Ik heb niet het uiterlijk, noch de présence om in dat circus mee te spelen. Eigenlijk zouden figuren zoals ik achter de schermen moeten werken, om teksten te schrijven voor de gladiatoren. Niet om zelf de arena te betreden.” Achteraf bekeken een verbijsterende uitspraak. De Wever groeide snel uit tot de meest gevreesde gladiator in de politieke arena.\n\nToen hij die arena betrad, was het politieke debat – door de knusse paarse consensus van liberalen en socialisten – een tikje ingedommeld. De algemene teneur was die van het centrum en de gematigdheid. De kiezers die afgemat waren door de paarse fletsheid en de christendemocratie geen alternatief vonden, vlogen als gebraden kippen binnen bij Vlaams Blok. De Wever begreep dat politiek niet leeft van consensus, maar van conflict en verdeeldheid. Dat een politicus dingen moet zeggen waar andere politici het mee oneens kunnen zijn. “Het bier dat het beste verkoopt, is Heineken”, zei hij ooit. “Smaakt naar niks, maar roept dus ook geen weerstand op. Je hebt politici die daar volledig aan voldoen. Ik drink liever een Duvel. Ik weet dat negentig procent van de mensen dat te bitter vindt, maar wie het graag drinkt, drinkt het héél graag. Laat mij maar een Duvel zijn.”\n\nWat velen in De Wever aantrok, was wat ze zo lang hadden gemist: een politicus die niet naar een debat trok om op vriendelijke wijze wat argumenten uit te wisselen, maar die elk debat wilde winnen, zonder zichzelf in allerlei bochten te moeten wringen.\n\nMet Theo Francken, die de partij naar rechts duwde. Beeld BELGA\n\nWat De Wever typeert, is dat killersinstinct. Het vermogen om de tegenstander koudweg af te maken. Tegelijk, en dat is best tragisch, is hij erg lichtgeraakt. Hij is genadeloos voor anderen, maar overdreven gevoelig als anderen het eens op hem gemunt hebben. Met mijn favoriete boutade: hij heeft de scherpste tong én de langste tenen. Zo won hij lang elk debat. Hij ging voluit en de tegenstander hield zich in. Ook journalisten zijn daar het slachtoffer van geworden. Sommigen gingen op de rem staan met hun kritiek, uit angst dat De Wever hen zou wegzetten als bashers.\n\nDaar staat tegenover dat hij het democratische debat in Vlaanderen heeft wakker geschud. En zo van N-VA, mede dankzij het kartel met CD&V dat eind 2008 sneuvelde, de grootste partij van Vlaanderen heeft gemaakt. Veel christendemocratische kiezers bleven na de dood van het kartel hangen bij N-VA, de liberalen zagen in N-VA wat Open Vld allang niet meer was, en de Vlaams Belangkiezers die murw waren omdat ze jarenlang een steriele stem hadden uitgebracht, stapten over naar de club van De Wever – die zo de uiterst rechtse draak versloeg die Vlaanderen sinds Zwarte Zondag van 1991 in de ban hield.\n\n3. De gijzelnemer van de nv België\n\nErg strak is de N-VA-communicatie vandaag niet, maar tot voor kort hamerde De Wever nog op de klassieker die hij tien jaar geleden al gebruikte: frontvorming. Als de cruciale Vlaamse partijen ‘aan één zeel trekken’, zoals De Wever dat noemt, dan kunnen ze de Franstaligen voor het blok zetten, en is een federale regering zonder meerderheid aan Vlaamse kant onmogelijk. Gewoon het been stijf houden: dat volstaat.\n\nDie strategie werpt ons precies tien jaar terug in de tijd.\n\nNa de historische overwinning van N-VA bij de federale verkiezingen op 13 juni 2010, zei De Wever tijdens het laatste debat op de openbare omroep ook dat de Vlaamse partijen ‘aan één zeel’ moesten trekken. Dat was op dat moment buitengewoon slim, want zo nam De Wever alvast een voorschot op de mislukking: als hij er niet in zou slagen om een regering te vormen met de PS – wat toen ook de opdracht was – dan kon hij de andere Vlaamse partijen daarvan de schuld geven. Dan hadden ze maar aan één zeel moeten trekken, nietwaar?\n\nPolitieke waarnemers of commentatoren die geloven in de strategie van het Ene Zeel, kunnen best even terugdenken aan wat die ons destijds heeft opgeleverd: 541 dagen doffe ellende. De andere Vlaamse partijen hadden zich door N-VA laten gijzelen. En dat bleek nergens voor nodig: de regering onder leiding van Elio Di Rupo – met PS, zonder N-VA en met een minderheid aan Vlaamse kant – werd bij de stembusgang van 2014 beloond door de Vlaamse kiezer. Het is al vaak geschreven, maar dat is ook nodig, want het geheugen in de Wetstraat is blijkbaar kort: de regering-Di Rupo werd beloond, de regering Michel (zonder PS, met N-VA, met Vlaamse meerderheid) werd afgestraft. Wat niet betekent dat N-VA niet mag regeren, wel dat de andere Vlaamse partijen hun eigen koers mogen varen en ruggengraat moeten tonen, zodat we de komende maanden niet in dezelfde doffe ellende terechtkomen als in 2010.\n\nDe campagne tegen het Marrakesh-pact: een dieptepunt. Beeld rv\n\nNiets is zeker, en de politieke spinners maken tegenwoordig overuren, maar het lijkt er nu toch op dat zowel CD&V als Open Vld – zelfs nu Egbert Lachaert voorzitter is – zich niet meer weerloos vastklinken aan de N-VA. Dat is, in het licht van de farce van tien jaar geleden, voortschrijdend inzicht. En het zet De Wever in een onzekere, defensieve positie. Hij weet dat mensen snel een slagkrachtige regering willen, hij weet dat een federale regering zonder zijn partij beloond kan worden in de stembus, en dus moet hij zeer behoedzaam manoeuvreren. In 2010 kon het nog zonder compromissen – in 2012 zou hij moeiteloos Antwerpen veroveren, in 2014 werd hij de baas in Vlaanderen en daarna zelfs België, zonder staatshervorming maar wel als schaduwpremier. Dat was de fase van de almacht. Maar de gouden jaren liggen achter hem. Aan zijn periode van electorale onfeilbaarheid is eind 2018 bruusk een einde gekomen.\n\n4. De bloedfout met Theo Francken\n\nGoede beslissingen nemen is belangrijk. Verkeerde beslissingen vermijden is minstens even cruciaal. De beslissing van N-VA om naar aanleiding van het Marrakesh-pact van de Verenigde Naties uit de regering te stappen, was zo’n misser. Een bloedfout.\n\nHet leek een mooi plan. Met staatssecretaris voor Asiel en Migratie Theo Francken had De Wever een goudhaantje in huis – de populairste politicus van Vlaanderen, die zich op sociale media zowat alles kan permitteren. Francken vertegenwoordigt de uiterste rechterflank van de N-VA – een flank waar naar schatting twintig tot dertig procent van de mandatarissen zich bevinden. De meerderheid zit daar dus niet. Ook De Wever niet. De voorzitter begon zijn loopbaan in elk geval als een oprechte, inclusieve nationalist, zoals Geert Bourgeois, die het wereldbeeld van Vlaams Belang verwerpt.\n\nToen het VN-migratiepact op de radar verscheen, ging radicaal-rechts overal in Europa vol op het orgel. Bij ons uiteraard ook Vlaams Belang. Onder druk van de Francken-flank sloot N-VA zich bij dat verzet aan. Voor het eerst in de geschiedenis van de partij liep ze uit electorale behaagzucht de kiezer achterna. Begrijpelijk, omdat N-VA eind 2018 bij de gemeenteraadsverkiezingen terrein had moeten prijsgeven aan Vlaams Belang, maar wel – zo weten we ondertussen – de compleet verkeerde inschatting.\n\nTijdens de coronacrisis haperde de communicatie. Beeld Photo News\n\nDe Wever had zich op twee punten misrekend. Hij had gehoopt op snelle verkiezingen, maar de regering ging gewoon door. Die verkiezingen waren sowieso al gepland voor mei 2019. De tweede misrekening van De Wever is voor een historicus onvergeeflijk. Hij had gehoopt dat de kiezer de dapperheid van N-VA zou belonen, maar de geschiedenis leert dat zoiets bij zo’n regeringscrisis nooit gebeurt. Door uit de regering-Michel te stappen, werd N-VA gepercipieerd als de partij die de regering had laten vallen. En dat wordt altijd afgestraft. We weten zelfs perfect waar de kiezer altijd heen vlucht bij zulke incidenten: naar de partij die ‘eigenaar’ is van het thema dat de regering ten val bracht. In dit geval: Vlaams Belang. De vorige keer dat een partij zo’n flater had geslagen, was toen de liberale Alexander De Croo in april 2010 de regering-Leterme II liet vallen over de splitsing van Brussel-Halle-Vilvoorde. Toen behaalde N-VA een monsterscore. Het communautaire thema was immers haar ‘eigendom’. De N-VA had issue ownership, zoals dat heet. Toen toch. In 2019 was Vlaams Belang eigenaar van het verkiezingsthema.\n\nTussen haakjes: de campagne over het Marrakesh-pact die de communicatie-afdeling van N-VA lanceerde, zogezegd per abuis, was een opeenstapeling van leugens. Van de zes beweringen die de wereld werden ingestuurd, waren er vijf onwaar. Filip Dewinter liet weten dat de campagne evengoed uit zijn koker had kunnen komen. Hij had gelijk.\n\n5. Het dilemma van de nationalist\n\nWe weten dat het in maart bijna zover was: De Wever had met PS-voorzitter Paul Magnette een coronabestendige elleboogshake gedaan op de vorming van een federale regering met een meerderheid aan beide kanten van de taalgrens. Die regering, die de economie in het post-coronatijdperk moest managen, is er niet gekomen. Volgens de meeste bronnen – zeker in Vlaanderen – omdat Magnette zijn woord heeft gebroken. En bij gebrek aan animo bij de MR van Georges-Louis Bouchez, wiens partij momenteel in de mandaten zwemt, zowel in België als in de Europese Unie.\n\nBeeld Eric de Mildt\n\nMagnette zou op het laatste moment zijn teruggekrabbeld omdat De Wever openlijk had gesolliciteerd naar het premierschap, omdat Franstaligen vreesden dat Theo Francken vicepremier zou worden en omdat De Wever de tijdelijke samenwerking met de PS – die een jaar of zo had moeten duren – volgens sommigen had willen gebruiken om een staatshervorming voor te bereiden. Er werd gevreesd voor een te gulzige N-VA.\n\nWoordbreuk is geen fraai schouwspel in de politiek, maar de afwijzing door de MR was niet geheel onverklaarbaar. Dat de Franstalige liberalen De Wever die regering van nationale eenheid niet gunden, was de boemerang van de Marrakesh-crisis.\n\nNu staat De Wever op een kruispunt. Het staatsmanschap wenkt, maar de vergetelheid evenzeer. Het is een dubbeltje op z’n kant. Als hij politiek wil overleven, volgt hier een vrijblijvend advies. Over Vlaams Belang zegt de N-VA-voorzitter altijd dat de deur bij hen langs de binnenkant op slot zit, en dat die partij dus zélf een inspanning moest doen om zich aanvaardbaar te maken voor eventuele coalitiepartners. Dat is juist. Theo Francken heeft ooit zelfs een suggestie gedaan, in De afspraak op vrijdag op Canvas: als de echt extreme figuren zoals Filip Dewinter uit de partij zouden worden gezet, dan zou Vlaams Belang daarmee de deur van het slot kunnen halen.\n\nWat in Vlaanderen geldt voor Vlaams Belang, geldt in België voor N-VA. Niemand houdt De Wever tegen om een regering te vormen met PS en MR, maar misschien zit de deur bij hem ook op slot aan de binnenkant. Zoals Francken liever niet met Dewinter bestuurt, zo besturen de Franstaligen misschien liever niet met Francken als vicepremier. Het premierschap van tevoren opeisen én alvast een staatshervorming willen overpeinzen, is ook niet echt het verleidelijkste idee voor de Franstaligen.\n\nVerkiezingen winnen is lang haast vanzelf gegaan. Nu dat niet meer voor de hand ligt, moet De Wever vooral vertrouwen winnen aan gene zijde van de taalgrens. Dat is veel moeilijker en het zet hem, zoals gezegd, in een defensieve positie.\n\nHet worden nog spannende maanden.",Zijn de gouden jaren van Bart De Wever voorbij?,nl
9591,"Wat gaan we dragen als het aan de ­ontwerpers ligt?\n\nJurken, tops en tunieken die verraden dat er een heleboel werk in zit. Handwerk, welteverstaan, want bij het samenstellen van de collecties voor dit voorjaar blijkt de herwaardering voor textiele technieken enorm opgelaaid.\n\nAlexander McQueen. Beeld rv\n\nIsabel Marant. Beeld rv\n\nEr kwamen simpele breisels voorbij zoals de spencer van Acne Studios, allerhande macramévormen, diverse haaktechnieken – zie de tafelkleedkaftan van Marine Serre en het jurkje van Isabel Marant. Er was hardanger, guipure- en kloskant bij McQueen en Loewe. Vooral bij de laatstgenoemde twee huizen werd er geweldig mooi handwerk getoond van het knapste niveau. Bij Miu Miu werd er gebreid, gesmokt én gesierstikt: sommige jurken leken wel voorbeeldlapjes van de handwerkjuf. Een hele coole handwerkjuf, dat wel.\n\nLoewe. Beeld rv\n\nHoe gaan we het dragen?\n\nLekker los en niet al te moeilijk. En vermoedelijk net als op de catwalks voornamelijk in lichte tinten; al kwam er ook veel vrolijk gekleurd haakwerk voorbij. Gevaar is wel dat dat soms iets té retro en/of beddensprei oogt. Wit en ivoor passen goed bij het pure en ambachtelijke van handwerk en laten de gebruikte technieken goed ­uitkomen. Haakwerk doet het altijd goed met blue jeans, maar is ook dikke maatjes met witte denim of katoen, en ook zwart is een goede partner. Ideaal voor op een festival of het strand: met een gehaakte jurk over je bikini of hotpants ben je hip én decent.\n\nNeem een voorbeeld aan Raquel Welch\n\nRaquel Welch, jaaaa, wie kent haar nog? Dát was nog eens een femme fatale, een verleidster en een sexbom – toen dat woord nog lekker met een ‘x’ geschreven mocht worden. Op het witte doek toonde ze haar zandloperfiguur logischerwijs voornamelijk in (hertenbonten) bikini’s en laag gedecolleteerde jurken.\n\nRaquel trouwt (voor de tweede keer) met producer Patrick Curtis in een gebreid mini-jurkje. Beeld rv\n\nDes te leuker dat ze, toen ze voor de tweede (van in totaal vier) keer trouwde, met producer Patrick Curtis, in een ­lekker braaf gebreid minijurkje met een zedige, hooggesloten hals voor de ambtenaar van de Parijse burgerlijke stand verscheen. Waarmee ze ­klinkklaar duidelijk maakte dat braaf bepaald niet hetzelfde is als saai.\n\nValkuilen vermijden doe je zo\n\nHoe leuk ze ook waren, de jaren 70, de beddenspreien van gehaakte vierkantjes en de gebreide stola’s met kwastjes: nostalgie kan ook linke soep zijn. Je kunt er nét iets te veel mee doorslaan richting Libelle Breiboek, kneuterknusheid en grootmoederesthetiek: voor alles is een tijd en een plaats. De stola laten we dus achter in de winter (of op zolder) en voor komende zomer gaan we voor de iets ­jeugdiger, frivole maar toch ook brave look, ergens tussen de Ibiza-bohemiènne en het ­communicantje.","Handwerk is weer hip, maar nostalgie kan ook linke soep zijn",nl
9592,"Elk weekend schrijft Joël De Ceulaer een boze, bezorgde of blije brief aan de (m/v/x) van de week. Hier kunt u die brief lezen of beluisteren.","Liefste katje Lee, de dodelijke injectie wordt live in beeld gebracht",nl
9593,"Modern rederijker Stijn De Paepe becommentarieert dagelijks het nieuws in versvorm, nu ook voor u gedeclameerd.","Dat springt en sprint en zingt en spint, steeds onuitstaanbaar goedgezind",nl
9594,"‘Weet ge wie da’k ik ben, papa?’ Hoor je mij?’ De hernieuwde bezoekjes in het Gentse woon-zorgcentrum Exalta Sint-Jozef verliepen bij momenten erg stug, maar zelfs achter een wand van plexiglas kunnen de emoties hoog (en mooi) oplaaien.\n\n“Ik heb een nieuw huis gekocht”, zegt Jozefien (27) verwachtingsvol. Tot twee keer toe zelfs, luid en breed gearticuleerd. Maar haar ‘tanteke’ Marieke, 96 jaar oud, staat een heel eind verder achter de rode lijn in de inkomhal en geeft geen krimp. Wanneer de begeleidende zorgverlener vraagt of ze het gehoord heeft, breekt Marieke haar midden in de zin af en zegt prompt iets dat elk haartje op ons vel doet rechtkruipen. “Ik kan nie meer.”\n\nDe deur van het Gentse woon-zorgcentrum Exalta Sint-Jozef is nog maar net open of we krijgen al een blauwdruk van de voorbije weken. Het bezoekje van Jozefien is eigenlijk een ‘geïmproviseerd raambezoek’, zegt directeur Johan Banneel. De helft van de 115 bewoners skypet, de anderen moesten het ruim twee maanden zien vol te houden met telefoontjes, brieven, een sporadische zwaai aan de ruit of – voor wie niet op het gelijkvloers woont – een zwaai van achter die verre rode lijn. Pas vanaf deze week is er de langverwachte verandering: ‘echt’ bezoek.\n\nJozefien (27) en haar ‘tanteke’ Marieke, 96 jaar oud. Beeld Bas Bogaerts\n\nDe Vlaamse taskforce legde daarvoor een strak kader vast: één vaste bezoeker, mét mondmasker, mag wekelijks een half uurtje met een bewoner doorbrengen. In Exalta Sint-Jozef zijn er twee bezoekruimtes, en scheidt een glazen wand in de polyvalente ruimte de tafel. “Vanaf volgend week zou dat plexiglas moeten zijn, maar er was een schaarste op de markt”, zegt Banneel. Verder is de stroom van bezoekers en bewoners strikt gescheiden om contact te vermijden en wordt de ruimte na elk bezoekje ontsmet.\n\nHardhorig, slechtziend of een aftakelend geheugen\n\nDit woon-zorgcentrum is, net zoals een (zelfgerapporteerde) 57,5 procent van de Vlaamse woon-zorgcentra, coronavrij gebleven. Dat wil het graag zo houden. “Voor die bezoekjes was dus wel wat angst, we hebben hard ons best gedaan om het virus buiten te houden”, zegt zorgverlener Sappho Geirnaerdt, die echter aangeeft dat een extra hoop lasten op de schouders van het personeel de grootste interne bezorgdheid was. “Maar in de huidige regeling valt dat allemaal heel goed mee.”\n\nHet schema voor deze week staat alleszins al goed vol. “Er zijn nog drie plekjes vrij”, zegt Geirnaerdt. “Vooral de laatste twee à drie weken was er een soort uitzichtloosheid in de hoofden van de bewoners gekropen. ‘De winkels mogen open, maar wij nog niet’, daar hadden ze het moeilijk mee.”\n\nVoor Christian Vereecke (68), die normaal gezien bijna elke dag een gezelschapsspel met zijn moeder komt spelen, volstonden de alternatieven niet. “Skype is voor haar een erg druk en onwezenlijk contact. Het is al gebeurd dat ze na drie minuten zelf het gesprek afbreekt omdat het haar tegensteekt. Nu heeft ze het een stuk langer volgehouden.” Met een album in de hand vol oude foto’s van zijn moeder overwint Christian de doffe glans van het glas dat hen scheidt. “De enige uitdrukking die ik nog van haar kan krijgen, is een glimlach. Wel, die heb ik gekregen.”\n\nNiet elk gesprek loopt uit op zo’n succesverhaal. De grootste hindernis is de bittere realiteit van menig oudje in een woon-zorgcentrum: hardhorig, slechtziend of een aftakelend geheugen. Een micro die de stem van de bezoeker versterkt, kan geen wonderen verrichten. “Ik denk dat heel wat woon-zorgcentra met die regelingen boven zichzelf uitgestegen zijn, maar de afstand blijft moeilijk te overbruggen”, zegt professor gerontologie Patricia De Vriendt (VUB). “Bovendien spreek je tegen oudere mensen vaak met je gezicht. Dat gaat erg moeilijk met een mondmasker.”\n\nK3-choreografie\n\nTerwijl een moeder en zoon aan de ene kant van de ruimte een vlotte babbel afhaspelen, die van de nieuwste Dag Allemaal naar het onderhoud van de tuin hopt, verloopt het bij Gudrun Pynnebrouck (47) en haar dementerende vader inderdaad een pak stugger. “Weet ge wie dakik ben, papa?”, vraagt ze. Of: “Hoor je mij?” Hij antwoordt telkens met ‘ja’, maar erg overtuigend is het niet. Pynnebrouck moet zich een weg wroeten doorheen het gesprek, tot ze een draaiende handbeweging maakt en hem luid aanmaant: “Doe ne keer zo met uw handen.” Na een kleine aarzeling heft hij de simpele K3-choreografie naar een hoger niveau. “Dat hij daarop reageerde, deed echt enorm veel deugd"", zegt zijn dochter achteraf.\n\nGudrun Pynnebrouck zwaait naar haar dementerende vader. Beeld Bas Bogaerts\n\nDe gesprekken waarbij we mogen luistervinken zijn doorspekt met die mooie, kleine momenten van verbinding. Anderzijds: drie maanden geleden gingen die momenten meestal gepaard met een lichte aanraking, nu lijkt het gebrek daaraan de gesprekspartners af en toe met een sloophamer te lijf te gaan. Er vloeien heel wat tranen, tijdens of na het gesprek. “Normaal zien bezoekers hun familielid ook gradueel achteruitgaan omdat ze geregeld langskomen”, zegt vrijwilliger Patrick Verbeke, die de bezoekjes in goede banen leidt. “Na twee maanden is dit voor velen een harde confrontatie met de aftakeling.”\n\nEen van de bezoekjes in Exalta Sint-Jozef gaat bij een dochter dan ook gepaard met moeilijke emoties: teleurstelling, onbegrip, zelfs een beetje boosheid. “Ze verstaat niets van wat ik zeg”, zucht ze. Haar moeder krijgt echter het laatste woord en vat het overheersende gevoel perfect samen: “We kunnen weer een beetje voort.”","‘De enige uitdrukking die ik nog van mijn moeder kan krijgen, is een glimlach’",nl
9595,"Tijdens de vergadering klaagt Bolsonaro onder meer dat hij geen informatie krijgt van de federale politie. “Ik heb al geprobeerd om mensen in onze beveiliging in Rio de Janeiro officieel te vervangen, maar dat lukte niet. Ik ga niet wachten tot ze mijn hele gezin verpesten.”\n\nDe beelden van de bijeenkomst die op 22 april plaatsvond, waren verzegeld en maakten deel uit van bewijsmateriaal dat werd gepresenteerd door voormalig minister van Justitie Sergio Moro. Die nam vorige maand ontslag en beschuldigde Bolsonaro ervan zich te mengen in het politieonderzoek naar mogelijk onder anderen familieleden van de president. Het hooggerechtshof heeft een onderzoek naar de zaak toegestaan en dat is nog steeds gaande.\n\nDe woorden van de president zijn voor meerdere uitleg vatbaar, waaronder dat hij in feite om een vervanging van de politiechef van Rio had gevraagd om zijn familie te beschermen. In een reactie op Facebook zegt de president dat hij het over leden van zijn eigen beveiliging had en niet over belangrijke politiemensen.\n\n‘Dictatuur instellen’\n\nBolsonaro uitte in de vrijgegeven beelden ook verwensingen richting de gouverneurs van Sao Paolo en Rio de Janeiro en merkte op dat het instellen van een dictatuur in Brazilië “gemakkelijk” zou zijn. “Het is makkelijk om een dictatuur op te leggen. Een eikel van een burgemeester neemt een vuil decreet aan en sluit de mensen thuis op. Als ze gewapend waren, zouden ze de straat opgaan”, zei Bolsonaro in een verwijzing naar de gouverneurs van de meeste deelstaten die inperkingsmaatregelen namen om de verspreiding van het coronavirus tegen te gaan. In Brazilië overleden al meer dan 20.000 mensen aan de longziekte.\n\nSchadelijk voor andere kabinetsleden\n\nDe video kan ook schadelijk zijn voor andere kabinetsleden. Minister van Onderwijs Abraham Weintraub maakte minachtende opmerkingen over het hooggerechtshof en zei dat hij de rechters in de gevangenis zou gooien. “Als het van mij afhing, gooide ik al die klootzakken de gevangenis in, te beginnen met die van het hooggerechtshof"", klonk het grof.\n\nMinister van Economie Paulo Guedes riep dat de Banco do Brasil verkocht moet worden. Dat is de oudste commerciële bank van het land, waarvan de overheid 59 procent van de aandelen bezit.\n\nDe minister van Milieu, Ricardo Salles, wil dan weer ""van de gelegenheid gebruikmaken, nu de pers zich op het coronavirus richt, om hervormingen door te voeren en de regels rond de bescherming van het Amazonewoud te versoepelen"".",Controversiële video brengt Braziliaanse president Bolsonaro in nauwe schoentjes,nl
9596,Sasha Van der Speeten zet deze week de blik op oneindig. Vandaag: Have A Good Trip op Netflix,In ‘Have A Good Trip’ delen celebrity’s hun ervaringen met lsd,nl
9597,Saskia de Coster is schrijver van de romans Wij en ik en Nachtouders. Haar column verschijnt tweewekelijks.,De enige zekerheid is helaas de dood en nul risico op aarde bestaat niet,nl
9598,"Schrijver Marcel Proust beantwoordde ze ooit in een vriendenboekje, nu geeft De Morgen er een eigenzinnige draai aan. Achtentwintig directe vragen, evenveel openhartige antwoorden. Vandaag: stand-upcomedian Geert Hoste (59). Wie is hij in het diepst van zijn gedachten?",Geert Hoste: ‘Ik heb sinds m’n achtste iedere week opnieuw afscheid van mijn moeder moeten nemen’,nl
9599,"Mochten er nu verkiezingen worden georganiseerd zou Vlaams Belang wellicht weer de grootste partij van Vlaanderen worden. Dat blijkt uit ‘De Stemming’, een onderzoek van de VUB en de Universiteit Antwerpen in opdracht van VRT NWS en De Standaard, uitgevoerd in de maand april.",Coronacrisis diept politieke tegenstellingen verder uit: kiezer ruilt centrum voor uitersten,nl
9600,"Kirsten Bertrand is hoofdredacteur van De Morgen.\n\nVrienden meldden vorige zomer dat ze droomden over de aanschaf van een zwembad. Geen opblaasbaar kindergeval, nee, the real thing. Ons opwarmend klimaat zorgde jaar na jaar voor hetere zomers, en dus waren ze meer en meer geneigd om grote delen van hun vakantie in eigen tuin – en als het even kon – in eigen zwembad door te brengen. Ik weet nog dat ik hun idee erg genegen was. In gedachten zagen wij ons altegaar pootjebaden in een vrome variant van La Piscine.\n\nBij nader inzien lijkt dat zwembadplan nogal haaks te staan op wat die klimaatverandering met zich meebrengt. Want naast de coronacrisis tekent zich in Vlaanderen stilaan een tweede crisis af. Nooit startte de zomer gortdroger. Deze Hemelvaart was historisch, in die zin dat de provincies nog nooit zo vroeg op het jaar een oppompverbod moesten afkondigen om landbouwers er in bepaalde gebieden van te weerhouden hun akkers te besproeien met grondwater. Toch is de verkoop van privézwembaden intussen verdubbeld, met dank aan de hitte en de lockdown (én Willy Naessens natuurlijk).\n\nHet onvermijdelijke aan de coronacrisis is dat ze ons confronteert met de vraag: wat hierna? Laten we iedereen z’n eigen privéoplossing bedenken voor de situatie (een zwembad omdat we niet op vakantie kunnen in het buitenland), of gaan we – zoals postdoctoraal onderzoeker Anneleen Kenis in een opiniebijdrage schrijft – voor het collectief? Willen we Brussels Airlines overeind houden met handenvol overheidsgeld, of zetten we in op het feit dat we vooral minder moeten vliegen?\n\nZeker wat klimaatbeleid betreft, lijkt het erop dat de politiek bang blijft voor ingrijpende maatregelen. Vorige week nog besliste de Vlaamse regering op aangeven van minister van Omgeving Zuhal Demir (N-VA) om 23 hectare moerasgebied van de Groene Delle tussen Hasselt en Lummen te laten verdwijnen ten voordele van de industrie. Dat soort natte gebieden heb je nodig om watertekorten tijdens droge zomers zoals deze tegen te gaan, legt wetenschapsjournalist Dirk Draulans in een interview in deze krant uit.\n\nDemir en haar partij gaven begin april al aan dat ze hun neus ophaalden voor het koppelen van het coronaherstelbeleid aan de klimaatambities van de Europese Green Deal, waardoor ons land Europees gezien niet meteen een visionaire indruk maakte.\n\nMisschien moeten ze bij N-VA eens Het DNA van Vlaanderen van Jan Callebaut lezen. In dat boek, dat tien jaar politiek onderzoek bundelt, suggereert de meester-marketeer dat N-VA plus Groen de ideale partij zouden vormen, want honderdduizenden Vlamingen zijn bezorgd om het klimaat, maar kijken daarvoor niet per se naar de partij van Meyrem Almaci. Nu gaan De Wever en co nog bijzonder koel met het thema om, ook al gaapt daar een gat van jewelste in de politieke markt. Het kan de droogte in ons land maar ten goede komen.",Honderdduizenden Vlamingen zijn bezorgd om het klimaat. Toch gaat de N-VA van De Wever nog bijzonder koel met het thema om,nl
9601,"De combinatie van zomerweer en de groeiende afkeer om in ons kot te blijven, roept vragen op als ‘Mag ik vanuit Hasselt naar zee rijden om te gaan wandelen?’ of ‘Mag ik afspreken met mijn Tinder-date?’ We zetten de meest praktische vragen en antwoorden voor u op een rijtje.\n\n1. Mag ik in het park de namiddag onder een boom doorbrengen om een boek te lezen?\n\nMAG NIET. Om samenscholingen te vermijden is het nog altijd niet toegestaan om in parken te gaan zitten. Ten aanzien van zwangere vrouwen en ouderen moet er volgens het crisiscentrum wel tolerantie aan de dag gelegd worden. De maatregel mag ook niet strikt toegepast worden op mensen met een beperkte mobiliteit of een mentale handicap. Omwille van dezelfde reden blijven ook picknicken en zonnebaden niet toegestaan in parken.\n\n2. Mag ik van Hasselt naar Blankenberge rijden om daar te gaan wandelen?\n\nMAG NIET. Het gebruik van een gemotoriseerd voertuig voor het uitoefenen van een fysieke activiteit of een wandeling is enkel toegelaten om zich naar de plaats (bijvoorbeeld een bos op redelijke afstand) of de noodzakelijke sportinfrastructuur van de sport of wandeling in kwestie te begeven. Een redelijke afstand wordt wel niet gedefinieerd, maar Hasselt-Blankenberge wordt niet als ‘redelijk’ beschouwd. Ook benadrukt de Veiligheidsraad dat toeristische activiteiten of uitstappen niet toegelaten zijn.\n\n3. Mag ik met een groep van 20 mensen een halve marathon lopen?\n\nMAG WEL. Als de maatregelen kunnen gerespecteerd worden is dit toegestaan. Fysieke activiteiten zijn toegestaan op voorwaarde dat ze worden uitgeoefend in openlucht, zonder fysieke contacten en met respect voor de social distancing. Deze activiteit moet worden uitgeoefend in het kader van regelmatige trainingen met een groep van maximum 20 personen, leden van dezelfde sportclub, steeds in de aanwezigheid van een trainer of een meerderjarige toezichter.\n\n4. Mag ik op de trein mijn mondmasker afzetten om van mijn flesje water te drinken?\n\nMAG NIET. Sinds 4 mei is het voor alle reizigers ouder dan 12 jaar verplicht om een mondmasker dat neus en mond bedekt te dragen op bus, trein of tram. Meer zelfs, het is al verplicht zodra je een station of perron betreedt. Om te drinken of te eten dien je logischerwijze je masker af te nemen in een omgeving waar ook andere reizigers aanwezig zijn. Dat brengt mogelijke gezondheidsrisico’s voor jezelf en anderen met zich mee. Daarom mag het dus niet. De NMBS rekent op het gezond verstand en de collectieve verantwoordelijkheid van eenieder.\n\nWie de trein neemt, dient altijd een mondmasker te dragen. Beeld VTM NIEUWS\n\n5. Mag ik een dag op het strand liggen met de mensen van mijn bubbel?\n\nMAG NIET. Op het strand gelden dezelfde regels als in het park. Vanuit epidemiologisch oogpunt lijkt er niet meteen een probleem om met vier mensen uit dezelfde bubbel op het strand te liggen met aandacht voor de afstandsregels, maar om te voorkomen dat de stranden overvol geraken, is het verboden om te blijven hangen, luieren of zonnebaden op het strand.\n\n6. Mag ik van het binnenland naar de vistrap in Nieuwpoort rijden om verse vis?\n\nMAG WEL. De verplaatsing voor het kopen eten is een essentiële verplaatsing. De Veiligheidsraad rekent op ieders verantwoordelijkheidszin om deze verplaatsingen beperkt te houden in afstand. Wie te ver woont, zoekt een viswinkel in zijn buurt. Wat ‘te ver’ exact betekent, is niet gedefinieerd. Wees overtuigd dat het traject Welckenraedt-Nieuwpoort (255 kilometer) als te ver wordt beschouwd. Wie in Nieuwpoort of aangrenzende gemeenten woont, mag wel naar de vistrap om vis.\n\n7. Mag ik in een ijssalon een ijsje kopen en opeten op een bankje?\n\nMAG NIET. Niks mis met een ijsje kopen, maar de regel is wel: kopen, afrekenen, wegwezen en dan likken. Het is dus verboden om te blijven hangen, want als jij dat doet, doet de volgende dat ook en voor je het weet, staan en zitten er tientallen mensen ijsjes te eten op een heel beperkte oppervlakte.\n\n8. Mag ik met mijn gezin naar dierentuin, nadien ijsjes eten in de stad en nog snel even binnenwippen in een winkel?\n\nMAG NIET. Al deze activiteiten zijn elk apart wel toegestaan, maar een daguitstap zoals deze is nog steeds verboden. In de praktijk moet u na uw bezoek aan Pairi Daiza meteen naar huis. De volgende dag kan je gerust ijs gaan halen en/of winkelen.\n\nHet strand van Oostende zou er deze zomer zo uitzien. Beeld LBB\n\n9. Mag een cafébaas cocktails verkopen vanachter een tafeltje aan zijn toegangsdeur?\n\nMAG NIET. De inrichtingen die tot de horecasector behoren, zijn gesloten voor het publiek, zegt de Veiligheidsraad. Voor wat betreft de restaurants zijn enkel maaltijdleveringen en maaltijden om mee te nemen (take-away) toegestaan. Het is een cafébaas dus verboden om frisdrank, bier en cocktails te verkopen, op welke manier dan ook. Een restauranthouder die behalve een menu ook een fles wijn aanbiedt in delivery-vorm, dat kan wel.\n\n10. Mag een mama samen met haar twee dochters van 12 en 14 gaan winkelen?\n\nMAG WEL. Het uitgangspunt is wel dat er individueel wordt gewinkeld. De Veiligheidsraad maakt echter een uitzondering voor een volwassene die minderjarigen die onder hetzelfde dak wonen of een persoon die nood heeft aan begeleiding vergezelt.\n\n11. Mag ik met mijn vrouw een partijtje dubbelspel tennis spelen tegen een bevriend koppel?\n\nMAG WEL. Alleen op een buitenterrein is tennissen toegestaan. Ook dubbelspel is volgens Tennis Vlaanderen toegestaan, mits het door een club wordt georganiseerd én met een meerderjarige toezichthouder of trainer. Belangrijk is dat anderhalve meter social distancing in acht moet worden genomen. Dat wil zeggen dat een speler ook al eens een bal zal moeten laten gaan. Even uitrusten op een bankje kan niet.\n\n12. Mag ik met mijn Tinder-date die ik vorige maand leerde kennen afspreken in real life?\n\nMAG WEL . Je kan gaan wandelen in gezelschap van steeds twee steeds dezelfde andere personen met respect van een afstand van anderhalve meter tussen elke persoon. Indien de twee personen die willen afspreken nog niet hebben afgesproken met twee andere personen is dit in principe nog mogelijk.",Mag ik naar het strand? En een boek lezen in het park? De coronaregels in 12 situaties uitgelegd,nl
9602,"Na tien weken zit de coronapauze erop voor Familie: de opnames worden op 2 juni hervat. Ondanks de regels rond social distancing zal er weer gekust, geknuffeld en geruzied worden, als een scène erom vraagt. Daartoe engageren bepaalde acteurs zich tot een ‘circle of trust’.",TV-soaps ‘Familie’ en ‘Thuis’ klaar voor heropstart,nl
9603,"Een lockdown houdt de liefde niet tegen. De voorbije weken zijn her en der nieuwe koppels ontstaan, maar hoe ga je van één naar twee als je elkaar eigenlijk niet mag aanraken? ‘We zaten op een picknickdeken. Hij aan de ene uiterste rand, ik aan de andere.’\n\nEen week voor de lockdown had Marlies (27) het nog aan iedereen verkondigd die het wilde horen: “Dat ik eigenlijk supercontent was als single”, lacht ze. “Ik zag me al de hele zomer lang feesten en genieten van het vrijgezellenleven.” Twee maanden later is de verrassing groot wanneer ze op Moederdag bij een aantal vrienden passeert om, vanop afstand in de traphal of aan de voordeur, haar nieuwe vriend Michiel (30) te showen. Ofwel is het wel heel erg snel gegaan, ofwel hebben ze een nieuwe persoon aan hun bubbel toegevoegd nog voor premier Sophie Wilmès daar officieel de toestemming voor gaf. Dat laatste dus.\n\n“Al snel tijdens de lockdown voelde ik hoe saai het allemaal werd. Mijn weekends moest ik helemaal alleen invullen”, doet Marlies het relaas. In Netflix of wandelen had ze weinig zin, dus installeerde ze de ideale app voor singles die zich vervelen: Tinder. “Een beetje swipen, wat gesprekjes voeren, daar zou allemaal wel niks uitkomen. Maar al bij de drie eerste matches zat Michiel, met wie ik meteen een megatof contact had. Ik heb de app de avond zelf nog verwijderd. Niet meer nodig, had ik zo het gevoel.”\n\nOok bij Michiel overheerste de gedachte: ‘We gaan hier toch geen veertig dagen zitten chatten?’ “Dan weet je op den duur alles van elkaar en is de magie van een eerste fysieke date weg.” Dus waagde hij in volle lockdownmodus zijn kans met een aanzoek om eens af te spreken. Marlies: “Ik wist dat het eigenlijk nog niet mocht. Maar we hebben het gedaan.”\n\nCreatief met regels\n\nWanneer we het verhaal voorleggen aan professioneel matchmaker Audrey Laeremans, is ze helemaal niet verbaasd. “Net voor de lockdown had ik aan een aantal klanten contacten doorgespeeld, waar een aantal koppels uitgekomen zijn. Dan weet je het wel. De eerste contacten verliepen via sms of videocall, maar op een bepaald moment zijn ze blijkbaar toch een beetje creatief geworden met de maatregelen.”\n\n“Dat snap ik ergens, al heb ik mijn leden aangeraden alles binnen het kader van de overheid te houden”, zegt Laeremans, die merkte dat de lockdown voor sommige singles geen evidente periode was. “Als je dan enkele weken lang met één enkele persoon gesprekken voert, is dat dan niet een beetje je lief? En mag je die dan zien? Ik heb gemerkt dat connecties veel intenser verliepen tijdens de lockdown. Er was geen afleiding, alsof het allemaal veel sneller groeide. Als er echt een goeie klik was, hebben de meesten denk ik de stap gezet naar een fysieke afspraak. Dat gebeurde in een parkje of bij een wandeling. Binnen de perken dus, al vertellen klanten me natuurlijk niet alles.”\n\nVan het verhaal van Marlies en Michiel hoop je alvast dat het ooit naverteld mag worden op een trouwfeest. Hij uit Drongen, zij uit Kortrijk. Hij die – vanwege de niet-essentiële aard van de verplaatsing – met de koersfiets langs de Leie kwam gefietst, zij die al meteen mocht inspecteren “welk vlees ze in de kuip had”. “We hadden afgesproken in het park en hij was helemaal bezweet in koerstenue. Ik heb hem dus al meteen zien omkleden.” Michiel komt snel even tussen: “Maar ik heb mijn koersbroek aangehouden, hé.”\n\n“We hebben tijdens die eerste date de afstand bewaard”, vertelt Marlies. “We zaten op een picknickdeken. Hij aan de ene uiterste rand, ik aan de andere. Tot de politie ons in de smiezen kreeg: ‘Zoej wiln aanzetn!’ Dan zijn we toch bij mij in de tuin gaan zitten, tot 2 uur ’s nachts.” Een kus is er toen niet van gekomen. “We durfden dat precies niet goed. ‘Afstand houden, afstand houden’, dat galmt door je hoofd”, zegt Marlies.\n\nWat op een andere avond misschien met een overnachting was geëindigd, resulteerde in een vervaarlijke expeditie. “Want ja, ik moest terug in Drongen geraken”, lacht Michiel. “Met mijn kleine lichtjes durfde ik niet echt langs het water te fietsen, er moet maar een beest voor je wielen lopen en je ligt er. Dus ben ik langs alle dorpjes tussen Kortrijk en Drongen gefietst om toch maar iets te kunnen zien.”\n\nOm 4 uur ’s nachts een sms: veilig thuis. “Door zoveel moeite te doen, heeft hij me wel een beetje overtuigd. Ik ben de volgende dag met de elektrische fiets naar hem gereden”, zegt Marlies. Toen was de kus er wel. “Een beetje onverwacht, maar zijn initiatief was welgekomen. Anders geraak je toch al snel in de friendzone.”\n\nVerboden vrucht\n\nBij het verse koppel leeft duidelijk het gevoel dat uitstel afstel geworden zou zijn. Laeremans toont begrip: “Twee à drie weken via chat is voor veel mensen echt het maximum, anders sla je een aantal etappes over die je liever ‘in het echt’ wilt ontdekken.”\n\nGaf het proeven van de verboden vrucht een extra laagje? “Het voelde vooral een beetje zoals in den ouwen tijd: wachten op het weekend om dan met de fiets een heel eind te rijden naar een prille liefde. Dat had een zekere charme”, zegt Marlies. Michiel: “Ik had na die eerste date een beetje het gevoel dat we een koppel duiven waren die werden gescheiden. Laat het mannetje in Spanje los en hij vliegt meteen terug naar haar. In mijn geval: met 34 à 35 kilometer per uur langs de vaart snellen om zo snel mogelijk bij haar te zijn.”",Prille liefde tijdens de lockdown: Cupido is creatief geweest met de maatregelen,nl
9604,"Anneleen Kenis, postdoctoraal onderzoeker (politieke ecologie) van het FWO-Vlaanderen, geaffilieerd met KU Leuven en King’s College London.",Hoe coronamaatregelen de droogte verder in de hand werken,nl
9605,"Maandenlang niet naar school kunnen. Het overkwam begin jaren 90 al een hele groep Waalse kinderen door een schoolstaking. Een van hen, professor economie aan de universiteit van Edinburgh, Michele Belot, onderzocht welke gevolgen dat had voor haar generatie. ‘Velen droegen dit hun hele schoolcarrière mee.’\n\nZelf is ze het levende tegendeel van het resultaat van haar eigen studie. Ze is opgegroeid in Henegouwen, studeerde economie en promoveerde aan de universiteit van Tilburg. Ze werd professor in onder meer Oxford en nu Edinburgh. De Waalse spreekt dan ook vlekkeloos Nederlands en Engels. Maar veel van haar generatiegenoten ging het minder goed af. En dat allemaal omdat hun toenmalige leerkrachten zich destijds een loonsverhoging door de neus geboord zagen.\n\n“De staking brak in mei 1990 uit”, herinnert professor Michele Belot zich nog. “Onderwijs was door de staatshervorming regionale bevoegdheid geworden en al snel bleek dat de Franstalige Gemeenschap geen budget had voor een loonsverhoging voor de leerkrachten, zoals aan Vlaamse kant wel het geval was. De staking duurde vreselijk lang en liep na de zomervakantie door, tot er in november eindelijk een akkoord was. De stakers kregen na al die maanden actievoeren een loonsverhoging van 2 procent.”\n\nU onderzocht twintig jaar later, in 2010, wat al die gemiste schooldagen voor uw generatie betekend heeft. Wat waren de gevolgen?\n\nBelot: “Die waren nefast. We vergeleken de data van Franstalige leerlingen met leeftijdsnoten in Vlaanderen en bekeken hun studievoortgang. De kans op blijven zitten, bleek bij de Franstaligen groter dan bij de Vlamingen. De kans op slagen in het hoger onderwijs was bij de Walen dan weer een stuk lager. Meest opvallende resultaat was dat Franstaligen die de staking hadden meegemaakt gemiddeld meer dan een half jaar minder gestudeerd bleken te hebben. Wat dus wil zeggen dat hun diploma gemiddeld lager was dan dat van Vlaamse leeftijdgenoten. We vermoeden dat heel wat leerlingen in hun verdere schoolcarrière ondervonden dat de opleiding van hun keuze niet lukte, waardoor ze naar andere kortere programma’s moesten overschakelen. En dus in veel gevallen niet het diploma konden behalen dat ze zich gewenst hadden. Ze zijn er nooit in geslaagd om de achterstand helemaal weg te werken.”\n\nProfessor economie Michele Belot zat zelf in het derde middelbaar toen de schoolstaking uitbrak. Ze onderzocht de gevolgen daarvan op haar generatiegenoten. Beeld RV\n\nU zat destijds in het derde middelbaar toen de staking begon. Hoe heeft u die zelf ervaren?\n\n“Het was heel vreemd. Voor de meesten van ons was het één langgerekte vakantie. Er was ook niets. De leerkrachten staakten, dus die deden geen inspanningen om leerstof over te brengen. Er was nog geen internet, waardoor tele-onderwijs sowieso geen optie kon zijn. Zelf konden we ook niets opzoeken. De beste leerlingen keken allicht weleens in hun schoolboeken, maar zelf herinner ik me niet dat ik dat heb gedaan.\n\n“Iedereen wachtte af, want de onzekerheid over hoelang het zou duren was groot. Elke week kon de staking afgelopen zijn, of ook niet. Door die onzekerheid was het ook voor ouders moeilijk om alternatieven te voorzien voor hun kinderen. Mensen dachten voortdurend ‘nu zal het wel niet lang meer duren’. En wij deden niets.\n\n“Dat is ook meteen het grote verschil met wat nu bezig is. Je ziet dat scholen, leerkrachten en ouders hun uiterste beste doen om kinderen zoveel mogelijk aan te leren. Om hen nog altijd dingen aan te reiken.”\n\nEr worden nu ook heel wat kinderen niet bereikt, vaak de meest zwakken.\n\n“Ja, en daar is de situatie wel vergelijkbaar. Sociale achtergrond zal destijds wellicht ook meegespeeld hebben, maar dat hebben we in onze studie niet kunnen onderzoeken. Dat is wel spijtig, want we weten dat dat een grote rol kan spelen in de verdere ontwikkeling.\n\n“Waar ik me nu het meeste zorgen over maak, is het compleet gebrek aan peer-to-peereffect. Kinderen leren heel veel van elkaar. Wij zaten destijds thuis, maar mochten wel sociaal contact hebben. Kinderen mochten zoveel spelen als ze wilden met elkaar. Nu is dat sociaal contact weggevallen en bij teleonderwijs is dat leren van elkaar ook heel moeilijk.”\n\nWat kunnen we leren uit uw studie dat nu nuttig kan zijn?\n\n“Dat het belangrijk is dat het programma aangepast wordt. Destijds werd bij de heropstart geen enkele inspanning gedaan om kinderen de kans te geven leerstof in te halen. De leerplannen werden niet aangepast. Er was geen ruimte voor extra herhaling. Men ging in november van dat jaar gewoon verder met wat men in november van dat jaar volgens het leerplan moest geven. Ik had het gevoel dat we een ladder aan het beklimmen waren en allemaal een trede misten, waardoor het een stuk moeilijker was om de stap naar de volgende te zetten.\n\n“Ik herinner me ook dat het vooral heel moeilijk was om ons weer aan te passen, na zes maanden leven in een ander ritme. Wie het geluk had al een goeie leerling te zijn, kwam het wel te boven. De anderen hadden pech. Gelukkig hoor ik nu vooral berichten over hoe iedereen heel hard zijn best doet om de effecten zo klein mogelijk te houden. Daar was destijds gewoon geen aandacht voor.”",In 1990 konden Waalse kinderen niet naar school: ‘Velen droegen dit hun hele schoolcarrière mee’,nl
9606,De provincie Oost-Vlaanderen en het Brussels Hoofdstedelijk Gewest houden economisch beter stand in de coronacrisis dan de andere provincies. Luxemburg en Limburg gaan het meest achteruit op het vlak van tewerkstelling. Arbeiders zijn zwaarder getroffen dan bedienden.,Zo laat de coronacrisis zich voelen in de verschillende provincies en sectoren,nl
9607,"Wat maakt je intens gelukkig?\n\n“Mij emotioneel verbonden voelen met andere mensen.”\n\nWat ligt er altijd op je nachtkastje?\n\n“Mijn iPhone en een nachtlampje.”\n\nVan welke slechte gewoonte geraak je niet af?\n\n“Zie volgende vraag, haha.”\n\nWat is je favoriet feelgoodfood?\n\n“Ribbelchips - ook al weet ik dat ik me achteraf niet beter voel.”\n\nWat geeft je energie?\n\n“Rusten, sporten, een diep gesprek, spelen met de ­kinderen, de natuur, alleen zijn, nieuwe dingen creëren.”\n\nWat is de soundtrack van je leven?\n\n“‘What if I Fall? Oh, but darling, what if you fly?‘“\n\nWelke hype vind je totaal overroepen?\n\n“Pokémon, nog altijd...”\n\nWaarvoor wil je graag herinnerd worden?\n\n“Om mijn strijd voor meer mildheid voor onszelf en onze kinderen.”\n\nOp welk lichaamsdeel ben je stiekem trots?\n\n“Mijn taille.”\n\nWelk boek zal je altijd bijblijven?\n\n“Matilda van Roald Dahl.”\n\nWaaraan heb je onlangs te veel geld uitgegeven?\n\n“Schoenen en een kleed voor mijn boekvoorstelling – die is afgelast.”\n\nWelke geur maakt je nostalgisch?\n\n“Eau de cologne, de geur van mijn opa.”\n\nWaarvan lig je ’s nachts wakker?\n\n“Algemene onrust en stress die ik niet kan vastpakken.”\n\nWaarvoor ben je altijd in de mood?\n\n“Dat is erg afhankelijk van mijn mood.”\n\nWelk kledingstuk zou je nooit kunnen wegdoen?\n\n“De handtas die ik van mijn oma kreeg.”\n\nWat is het beste advies dat je ooit gekregen hebt?\n\n“Goeie dingen zijn nooit snel en snelle dingen zijn nooit goed. Van mijn papa, tijdens het schrijfproces van mijn eerste boek.”\n\nWelke plek wil je absoluut nog bezoeken?\n\n“Stonehenge.”\n\nWelke app heeft je leven veranderd?\n\n“Headspace.”\n\nWat is je grootste ergernis?\n\n“Mensen die hun neus optrekken in plaats van te snuiten.”",Nina Mouton: ‘Ik kan niet tegen mensen die hun neus optrekken in plaats van te snuiten’,nl
9608,"De Guineese president Alpha Condé bevestigde het nieuws op Twitter, waar hij een eerbetoon bracht aan de overleden muzikant. “De Afrikaanse culturele wereld is in rouw”, schreef hij. “Bedankt aan de artiest. Een uitzonderlijk parcours. Voorbeeldig. Hij was onze trots.”\n\nMory Kanté werd wereldberoemd met z’n ‘Yéké Yéké’. Hij nam het nummer op in Parijs waar hij (illegaal) verbleef. In 1988 werd ‘Yéké Yéké’ op single uitgebracht. Het nummer ging meer dan 1 miljoen keer over de toonbank. Kanté was de eerste Afrikaanse artiest die daarin slaagde. Net daarvoor had ‘Graceland’ van Paul Simon Afrikaanse pop erg populair gemaakt. Maar het is niet de enige verklaring voor het succes van Kanté: z’n eigen versie van de West-Afrikaanse griot (met een dance-beat) viel in de smaak bij de fans van acid house.","Guineese zanger Mory Kanté, bekend van ‘Yéké Yéké’, overleden",nl
9609,Quiz Coronavirus\n\nMag dit? Toets je kennis van de lockdownregels in deze test\n\nBeeld Benoit De Freine\n\nMaandag is opnieuw een aantal maatregelen versoepeld in de strijd tegen het coronavirus. Voor veel mensen is de exitstrategie een ondoorgrondelijk doolhof van regeltjes geworden. Hieronder leggen we u een aantal situaties voor. Zou u een boete krijgen?,Mag dit? Toets je kennis van de lockdownregels in deze test,nl
9610,"Goed nieuws voor de jeugd: de zomerkampen en speelpleinwerkingen kunnen doorgaan. ‘Het wordt anders maar niet minder fantastisch’, aldus minister van Jeugd Benjamin Dalle (CD&V). Zo moeten alle activiteiten binnen een bubbel van 50 jongeren en begeleiders plaatsvinden. Ook speeltuinen kunnen vanaf woensdag weer open.",Groen licht voor de zomerkampen: dit moet u weten,nl
9611,René Stockman is generale overste van de Broeders van Liefde.,Een brief vraagt uit beleefdheid om een antwoord,nl
9612,"Hilde Van Mieghem heeft het druk, maar neemt de tijd voor een gloedvolle blik achter de schermen van haar leven.",Als BV krijg je dezelfde aandacht als de vermogenden. Hoe shabby je er ook bijloopt,nl
9613,"Het befaamde Nederlandse festival ­Crossing ­Border, dat internationale ­literatuur met muziek verenigt, dreigt zijn subsidie te verliezen. De stad Den Haag wil de ­geldkraan dichtdraaien. En dat lokt schrijversprotest uit. Onder anderen Arjen ­Lubach, Salman Rushdie, A.F.Th. van der Heijden en Arnon Grunberg stuurden al een steunbetuiging. Ook Behoud de Begeerte ­lanceert een briefschrijf­actie. Het jaarlijkse festival werd in 1993 voor de eerste keer ­georganiseerd.",Cultureel festival Crossing Border met stopzetting bedreigd,nl
9614,"Deze embed wordt niet getoond U heeft via cookie-instellingen gekozen om deze embed niet te tonen. Onze aanbevolen cookie-instelling is niveau 4. Zo geniet u op elk ogenblik van deze website in optimale omstandigheden.\n\n“Het is niet altijd evident om de symptomen te onderscheiden”, zegt huisarts Julie De Vos. “Mensen die al jaren last hebben van hooikoorts herkennen de klachten, maar er ontstaat verwarring door het coronavirus. De afgelopen week kreeg ik iedere dag zeker tien telefoontjes van mensen die zich zorgen maakten of ze met hooikoorts of corona te maken hadden.”\n\nDe meest typische klachten van hooikoorts zijn tranende ogen, een loopneus, jeuk in de neus en in de ogen, niesbuien, kortademigheid en een drukkend gevoel op de borst.\n\nBij corona kunnen dezelfde symptomen opduiken, maar daarbij komt meestal een algemeen ziektegevoel, koorts en gezichts- en spierpijn. “Iemand met corona kan zich heel ziek voelen, wat bij hooikoorts amper voorkomt”, verklaart De Vos.\n\nContact met de huisarts\n\nHet is belangrijk dat iemand met klachten bij de minste twijfel contact opneemt met de huisarts, zegt de dokter. “Aan de hand van enkele telefonische vragen kunnen we uitmaken of die beter langskomt voor verder onderzoek, of zich kan behelpen met hooikoortsremmers.”\n\nIs er een consultatie nodig? Dan controleert de huisarts de saturatie in het bloed en luister hij naar de longen. “De longen klinken anders bij hooikoorts dan bij corona”, verklaart De Vos. “Daar word je al een pak wijzer van. Is er dan nog geen volledige zekerheid, dan kan een bloedonderzoek volledig uitsluitsel geven.”\n\nVolgens de laatste richtlijnen is iemand met hooikoorts niét extra vatbaar voor Covid-19 of complicaties van het nieuwe coronavirus. “Enkel als de hooikoorts zich uit in astma, kan het zijn dat het virus de longen feller aantast”, zegt De Vos.",Hoe hooikoortssymptomen onderscheiden van Covid-19,nl
9615,Kris Goethals is forensisch psychiater aan het Universitair Ziekenhuis Antwerpen en professor forensische psychiatrie aan de Universiteit Antwerpen,Het blijft ijzig stil over het mentaal welzijn van onze burgers,nl
9616,"Dat kwam Vlaams minister van Onderwijs Ben Weyts (N-VA) overeen met de onderwijskoepels en -netten en de vakbonden.\n\nHet kleuteronderwijs wordt dus volledig heropend. De opvang voor kleuters vervalt hierdoor. Bij kleuters geldt social distancing niet langer. Dat ligt in lijn met recente inzichten van virologen. “Op basis van recent wetenschappelijk onderzoek en buitenlandse voorbeelden waaronder Denemarken en Nederland, geeft de GEES aan dat een heropstart van de lessen voor alle min twaalfjarigen weinig impact zal hebben op de epidemie”, klinkt het.\n\nIn het lager onderwijs is het de bedoeling om alle leerjaren minstens de helft van de onderwijstijd tot het einde van het schooljaar naar school te halen, met een maximum van vier dagen per week. De scholen kunnen zelf beslissen hoe ze dat invullen. Dit kan bijvoorbeeld ook alternerend per week, halve dagen, volle dagen, ... Hier blijven regels van social distancing wel gelden. Al mogen bubbels uitgebreid worden tot twintig leerlingen áls de klasoppervlakte dat toestaat.\n\nVanaf 2 juni kunnen de leerlingen van het 2de en 4de jaar in het secundair onderwijs de lessen op school hervatten. Deze leerlingen komen gedurende maximum twee volle dagen of vier halve dagen per week naar school. Voor leerlingen van het 1ste, 3de en 5de jaar is het de bedoeling dat ze minstens één dag naar school kunnen.\n\nVoor alle duidelijkheid: de Nationale Veiligheidsraad moet hier nog over oordelen.\n\nVeiligheid\n\n“Het spreekt voor zich dat de heropstart veilig moet gebeuren”, zegt Vlaams minister van Onderwijs Ben Weyts. “Scholen kunnen voortbouwen op het vele werk dat ze al gedaan hebben om de veiligheid te garanderen. In samenspraak met de GEES en op grond van voortschrijdende wetenschappelijke inzichten worden enkele voorschriften aangepast. De veiligheidsnormen worden nadrukkelijker bepaald op basis van leeftijd en er komen andere normen voor binnen en buiten. Zo komen we ook tegemoet aan vragen vanuit de scholen om het iets doenbaarder te maken”.\n\nDe nieuwe plannen gelden dan ook als een ‘maximumscenario’: stel dat het toch niet doenbaar is voor de scholen, krijgen ze de mogelijkheid om op bepaalde punten af te wijken. “Maar de druk van ouders om de poorten meer open te laten gaan, zal heel erg groot worden”, zegt pedagoog Pedro De Bruyckere (Arteveldehogeschool). “Scholen hebben al heel hard moeten werken, maar het zal nu toch nog even alle hens aan dek worden.”\n\n“Het zal niet in elke school even makkelijk zijn en sommige leerjaren zullen slechts beperkte tijd op school doorbrengen”, zegt Weyts in het persbericht. “Maar we geven wel aan alle leerlingen iets om naar uit te kijken. Zelfs een beperkte terugkeer naar school maakt een enorm verschil.”\n\nACOD Onderwijs: ‘Niet transparant’\n\nAl kan die autonomie voor scholen mogelijks ook wel roet in het eten gooien. “Dit is toch niet transparant?”, zegt Nancy Libert van de socialistische vakbond ACOD Onderwijs aan De Morgen. “Heel wat ouders zullen nu denken: ‘elke kleuterschool gaat terug open’, terwijl dat lang nog niet zeker is. Ik ben teleurgesteld. Neem nu de kleuterjuffen: in veel scholen werden die ingezet om de klassen van het eerste en tweede leerjaar te ontdubbelen. Dat zal nu niet meer gaan, want zij moeten zelf lesgeven. Zo zullen het eerste en tweede leerjaar waarschijnlijk geen vier, maar amper twee dagen naar school kunnen. Leg dat maar eens uit aan ouders.”\n\nZowat alle andere onderwijsactoren die aan tafel zaten, reageren voorzichtig positief. Iedereen is vooral blij dat er duidelijkheid komt tot en met het einde van het jaar.",Vanaf 2 juni mogen meer leerlingen terug naar school: in kleuter- lager én secundair onderwijs,nl
9617,"Die langverwachte Italië-reis maken, als chauffagist je eigen centen gaan verdienen of doorbreken als pianiste: op je 18de ligt de ­wereld aan je voeten. Tenzij er een pandemie uitbreekt. ‘Het voelt echt aan als een verloren jaar.’\n\nLaura Verhulst (18): ‘Het voelt echt als een verloren jaar’\n\n“Ik ging niet altijd even graag naar school, maar naar het zesde jaar keek ik wel uit. Dit zou een bijzondere tijd worden, waarin je je samen met je vrienden nog een laatste keer helemaal kon uitleven. Maar van al die lichtpuntjes waar ik mijn hele schoolloopbaan naartoe geleefd had, blijft nu niets over.\n\n“Zelfs een 100-dagen-viering hadden we niet, aangezien die in mijn school op de eerste vrijdag van de lockdown gepland stond. De thema’s waar we ons een week lang in zouden verkleden, de show die we voor de vijfdejaars zouden opvoeren, de gepersonaliseerde truien: alles hadden we al tot in de puntjes uitgedacht.\n\nLaura Verhulst. Beeld Tine Schoemaker\n\n“Ironisch genoeg hadden we onze 100-dagen-viering uitgesteld omdat we te druk bezig waren met de voorbereidingen voor onze Italië-reis, die uiteraard ook is afgezegd.\n\n“Normaal waren deze weken hét moment om ook buiten de lessen veel tijd met elkaar door te brengen. Er zitten in mijn klas toch een paar niet onknappe jongens die ik graag wat beter had leren kennen. Heel spijtig.\n\n“Ik moet toegeven dat ik het moeilijk heb om die nieuwe realiteit te aanvaarden. In het begin genoot ik van de rust, maar nu ben ik het hele gebeuren kotsbeu. Het digitale afstandsonderwijs verergert mijn schoolmoeheid. Het lijkt allemaal zo nutteloos; ik voel me totaal niet betrokken. Tegelijk wil ik wel mijn middelbaar met voldoende kennis afsluiten.\n\n“Wat ik volgend jaar ga studeren, weet ik nog niet. Al sinds ik klein ben, droom ik ervan piloot te worden. Vorig jaar maakte ik veel vliegreizen – naar Roemenië, Tenerife, Engeland... Door die reizen ging ik een studie als piloot serieuzer overwegen. Zo bezocht ik al de pilotenschool van TUI en het EuroPilot Center in Deurne. Ik wist meteen: dit is mijn ding.\n\n“Door corona moet ik die droom voorlopig opbergen. Ik heb besloten eerst een andere master te halen, misschien als handelsingenieur. Daarna zie ik wel hoe de luchtvaartsector eraan toe is. Want piloot blijft mijn droombaan. Al stemmen die dagelijkse nieuwsberichten over luchtvaartmaatschappijen die duizenden banen schrappen of bankroet gaan, weinig hoopvol.\n\n“Ik ben blij dat ik nu terug naar school mag, hoewel ik vrees dat het onder die strikte omstandigheden niet gezellig zal worden om mijn klasgenoten terug te zien.\n\n“Voorlopig is mijn zomervakantie helemaal leeg. Ik plan niets meer, zo kan ik ook niet teleurgesteld worden. Eigenlijk zou ik voor het eerst met mijn vriendinnen op reis gaan, maar gelukkig hadden we nog niks geboekt.”\n\n“Vorige week ben ik achttien geworden. Normaal een reden om eens goed te gaan feesten, nu moest ik thuisblijven. Maar toch had ik dankzij mijn ouders wel nog een leuke dag, met ontbijt op bed en fijne cadeautjes.\n\n“Het voelt wel echt als een verloren jaar. Gelukkig is dit nog maar het eerste jaar van mijn jeugd; ik denk dat er nog veel leuks aankomt. Want we zullen misschien allemaal wat voorzichtiger moeten zijn, ik geloof wel dat het normale leven vroeg of laat terugkeert. En dan ga ik alleszins zoveel mogelijk inhalen.”\n\nAndreas Unval (19): ‘Als mijn stage goed verlopen was, had ik meteen vast werk gehad’\n\nAndreas Unval, zevende jaar centrale verwarming, Koninklijk Technisch Atheneum Zavelenberg in Sint-Agatha-Berchem: ‘Vanaf volgende week mag ik weer drie uur per week naar school voor een praktijkles. Ik vind dat totaal belachelijk’. Beeld Tine Schoemaker\n\n“Hoe een verwarmingsketel werkt, valt moeilijk uit te leggen vanaf een afstand. Sinds de sluiting van de scholen hebben we haast uitsluitend taken van algemene vakken zoals geschiedenis of wiskunde gekregen. Af en toe was er ook wel eens een theoretische programmeertaak voor het vak elektriciteit – om ons bezig te houden.\n\n“Maar het opschorten van de praktijklessen sanitair of centrale verwarming betekent niet dat ik niets meer heb bijgeleerd. Mijn vader is elektricien en nam me de voorbije maanden regelmatig mee naar zijn werven. Omdat hij zijn eigen huizen heeft, was dat veilig. Wij waren als enigen in die gebouwen aanwezig.\n\n“Daarnaast heb ik veel YouTube-video’s bekeken, maar ik onthoud nieuwe kennis toch beduidend beter wanneer ik het voorwerp in kwestie voor me heb. Vanaf volgende week mag ik weer drie uur per week naar school voor een praktijkles. Om eerlijk te zijn vind ik dat totaal belachelijk. Drie uur is veel te weinig om iets deftigs bij te leren, maar tegelijk loop ik wel het risico besmet te worden. Dan blijf ik liever thuis.\n\n“Afstand houden is in onze klas van vijf man gelukkig niet moeilijk. Het is wel vervelend dat je niet dichtbij mag komen wanneer de leerkracht iets aanwijst op een toestel. Gelukkig bevat een centrale verwarming geen micro-onderdelen. Maar mij doet onze overheid geen plezier door me voor amper drie uur terug naar school te sturen. Het enige voordeel dat ik kan bedenken, is dat ik mijn klasgenoot en beste vriend, die ik de voorbije weken enkel voor een wandeling zag, nu wat meer ga zien.\n\n“De examens gaan dit jaar niet door. Onze punten zullen berekend worden op de taken van tijdens de lockdown, en de praktijklessen die nu hervat worden.\n\n“Bang om met onvoldoende kennis af te studeren, heb ik niet. Alles wat we op school nu nog van praktijk krijgen, ken ik eigenlijk al: van de voorbije twee jaar, of via mijn vader.\n\n“Wat me wel ietwat onzeker maakt, is mijn afgezegde stage. Normaal gezien had ik nu anderhalve maand als chauffagist bij een groot bedrijf meegelopen. Daar keek ik erg naar uit. Niet alleen omdat ik zo concrete werkervaring had kunnen opdoen, maar ook met het oog op mijn professionele toekomst. Want als de stage goed verlopen was, had ik meteen een vaste werkplek gehad.\n\n“Nu weet ik nog niet wat ik zal doen. Ik kan altijd bij mijn vader aan de slag, maar dat is toch niet hetzelfde als onder een echte baas werken. Mijn vader is niet zo streng, geeft mij nooit echte kritiek. Terwijl ik daar wel veel van zou kunnen leren.\n\n“Maar al bij al maak ik me niet te veel zorgen. Centrale verwarming en sanitair zijn essentiële onderdelen van ieders dagelijks leven, daar verandert de coronacrisis gelukkig niets aan.”\n\nFemke Thijs (17): ‘Daar zat ik dan, met mijn galakleed in de zetel’\n\nFemke Thijs, zesde jaar economie-talen, Pius X-College Tessenderlo: '‘Ik ben er nog niet uit of ik op kot wil. Wat heb je eraan om alleen te wonen als je toch niet buiten mag komen?’ Beeld Tine Schoemaker\n\n“Al bij de inschrijving in het eerste jaar werd reclame gemaakt voor de Italië-reis: het zou de bekroning van je tijd aan het college zijn. Zelf keek ik er vooral naar uit omdat het de eerste keer was dat ik met al mijn vriendinnen op reis zou gaan. Ons groepje is namelijk over verschillende klassen verspreid, en normaal gezien worden uitstappen per klas georganiseerd.\n\n“De slaapkamers waren verdeeld, onze spreekbeurten voorbereid en het hele weekschema tot in de puntjes uitgestippeld, toen we een week voor vertrek vernamen dat de reis niet kon doorgaan.\n\n“Gelukkig hebben we nog Chrysostomos (‘100 dagen tot aan afstuderen’-feest, red.) gehad. Want alle andere dingen die het zesde jaar speciaal maken, zijn weggevallen: de Italië-reis dus, het galabal en de proclamatie. Voor dat laatste zoeken ze officieel nog een oplossing, maar ik vraag me vooral af hoe leuk zo’n viering op veilige afstand kan zijn.\n\n“Mijn galajurk had ik al gekocht: royaal blauw, op enkellengte, met een hoge split en diamantjes vooraan. Volgende week trouwt mijn mama – op z’n minst kan ik het kleed dan even dragen. Een schrale troost, aangezien er van een feest geen sprake is. Na een kwartiertje op het gemeentehuis mag ik thuis in mijn galakleed in de zetel gaan zitten.\n\n“Misschien is het wel een geluk bij een ongeluk, want ik had toch geen afspraakje meer om mee naar het bal te gaan. Mijn vriendje en ik hebben het twee weken geleden uitgemaakt. Aangezien hij op zo’n veertig minuten rijden woont, was het de enige keer dat we elkaar de voorbije maanden zagen. Het ging al even wat minder tussen ons, maar die lockdown was de genadeslag.\n\n“Ik ga graag, en normaal gezien ook regelmatig uit. Zo zouden veel van mijn vrienden ter gelegenheid van hun achttiende verjaardag een gratis vat geven. Zulke feesten lokken altijd een volle fuifzaal. De traditie wil dat je als zesdejaars op elk vat van je jaargenoten aanwezig bent, zodat je met z’n allen nog zoveel mogelijk mooie momenten beleeft. Dat gaat nu ook allemaal niet door.\n\n“In de zomer wilden mijn beste vriendin en ik ook enkele dagen in haar appartement aan zee doorbrengen. Het is frustrerend dat zelfs zulke bescheiden plannen nu op losse schroeven staan. Want dat ik deze zomer waarschijnlijk niet met mijn familie op reis naar Gran Canaria kan, begrijp ik. Maar ik hoop dat we op z’n minst wel naar de Belgische kust mogen.\n\n“Na de zomer zal onze vriendengroep zich over het hele land verspreiden. Zelf ga ik als enige naar Hasselt om er communicatiemanagement te studeren. Ik ben er nog niet uit of ik op kot wil. Want wat heb je eraan alleen te wonen als je toch niet buiten mag komen?\n\n“Enerzijds kijk ik er wel naar uit om nu nog even terug naar school te mogen, ook al is het maar een halve dag per week. Anderzijds gaat het vooral heel vreemd zijn. Onze klassen zijn opgesplitst en contact met andere klassen is strikt verboden. We mogen in de pauze zelfs niet naar buiten.\n\n“Het contact met mijn vriendinnen zal dus nog een tijdje via videochat moeten verlopen. Ondanks de versoepeling van de maatregelen, blijf ik voorzichtig. Mijn vader heeft namelijk vier dagen in het ziekenhuis gelegen nadat hij positief testte, en hij voelt zich nog steeds niet honderd procent de oude. De vier-mensenregel gebruik ik enkel om mijn grootouders in hun tuin te bezoeken.”\n\nLucas Culhaci (18): ‘Ik zag in de lockdown een kans om nieuwe skills te ontwikkelen’\n\nLucas Culhaci, zesde jaar informaticabeheer, Koninklijk Technisch Atheneum Zavelenberg in Sint-Agatha-Berchem: ‘Jammer dat je nu niet kunt chillen met je vrienden, maar dat haal ik volgend jaar wel in.’ Beeld Tine Schoemaker\n\n‘Waar ik echt van baal is mijn geannuleerde stage. Normaal zou ik in april drie weken meelopen bij een Italiaans bedrijf in webdevelopment. Ik volgde zelfs een cursus Italiaans ter voorbereiding. Bovenal zag ik het als een mooie kans om praktijkervaring op te doen, en me op mijn verdere opleiding voor te bereiden.\n\n“Hoewel een vriend me heeft aangeboden om parttime als webdeveloper voor hem aan de slag te gaan, ga ik waarschijnlijk verder informatica studeren aan de hogeschool.\n\n“Afstandsonderwijs was voor mij trouwens niet zo moeilijk, aangezien in mijn studie sowieso alles per computer verloopt. Ik zag in de lockdown zelfs een kans om nieuwe skills te ontwikkelen. Tijdens normale schooldagen is daar weinig tijd voor. Aangezien ik graag game, besloot ik mezelf C-Sharp aan te leren: een codeertaal waarmee je videospelletjes kunt ontwikkelen. Daarnaast begon ik een onlinecursus JavaScript. Als eindwerk ontwerp ik nu een eigen website die uitgerust is met een webshop en nog allerlei technische snufjes.\n\n“De voorbije twee maanden heb ik dus hoofdzakelijk achter mijn laptop doorgebracht. Wanneer vrienden me vroegen om af te spreken, luidde mijn antwoord altijd: misschien volgende week. De week daarop zei ik hetzelfde. In een grote stad als Brussel kom ik liever zo weinig mogelijk buiten, en enkel ’s avonds laat.\n\n“Die dagelijkse nieuwsberichten vol nieuwe overlijdens boezemden me toch wel angst in. Niet dat ik bang ben om zelf besmet te geraken, maar ik zou het mezelf nooit vergeven mocht mijn ouders iets overkomen.\n\n“De enige die ik de voorbije weken af en toe nog zag, is een goede vriendin van mij. Hoofdzakelijk via FaceTime, want hoewel ze bij mij in de buurt woont, mogen we van onze ouders niet bij elkaar over de vloer komen. We gaan daarom wel eens in het geheim wandelen. En nee, dan houden we geen afstand. Je moet elkaar wel een beetje kunnen vertrouwen in tijden als deze.\n\n“Het enige wat ik eigenlijk echt mis, is shoppen met vrienden. Vroeger trokken we elke zaterdag met een groepje naar de Nieuwstraat om daar wat rond te hangen, nieuwe outfits te scoren. Ik hou heel veel van kleren, op dat vlak ben ik net een meisje. Het is een beetje een verslaving.\n\n“Onlineshoppen vind ik maar niks. Kleren kopen draait voor mij echt om de ervaring, het sociale gebeuren eromheen. De winkels zijn nu weliswaar terug open, maar ik wacht toch nog even af. Wat als ik een hoodie pas die net is aangeraakt door een besmet persoon?\n\n“Nu we weer een halve dag per week naar school mogen, ga ik eindelijk mijn vrienden terugzien. Elkaar geen handshake geven zal wel apart zijn.\n\n“Normaal gezien staat je laatste jaar in het teken van amusement: uitgaan en chillen met je vrienden. Het is spijtig dat dat nu niet kan, maar het is ook het einde van de wereld niet. Wat nu niet kan, haal ik hopelijk volgend jaar wel in. Waarschijnlijk wel met nieuwe vrienden, aangezien we allemaal een andere richting uitgaan.”\n\nTaïsa Colson (19): ‘Die masterclass piano in Italië kan ik helaas vergeten’\n\nTaïsa Colson, tweede jaar klassiek piano, conservatorium Maastricht: ‘Het voelt alsof al die grote kansen waar ik jaren naartoe heb gewerkt me ontnomen zijn.' Beeld Tine Schoemaker\n\n“Net voor de lockdown had mijn grote voorbeeld Julien Libeer me uitgenodigd voor een serie masterclasses in Italië. Hij had zelfs een beurs voor mij geregeld. Het was een droom die in vervulling ging. Libeer is een pianist naar wie ik erg opkijk. We ontmoetten elkaar toen ik bladmuziek voor hem omdraaide tijdens zijn pianoconcert in Hasselt. Achteraf raakten we aan de praat.\n\n“Voor de coronacrisis zag de toekomst van mijn pianocarrière er rooskleurig uit: naast die masterclasses had ik ook zes grote concerten op mijn planning staan. Het enige concert dat voorlopig nog niet afgezegd is, is in november. Dat is een lichtpuntje waaraan ik me vastklamp. Want het voelt alsof al die grote kansen waar ik jaren naartoe heb gewerkt, me ontnomen zijn. Voordien was ik exponentieel aan het groeien, nu plafonneer ik.\n\n“Tegelijk is het erg dubbel, want die lockdown geeft me wel alle tijd om mijn techniek te verbeteren, te doen wat ik het liefste doe: piano spelen. Maar door het gebrek aan perspectief valt het me zwaar gemotiveerd te blijven. Ik ben best perfectionistisch, kleine foutjes triggeren nu veel sneller een negatieve spiraal. Vroeger durfde ik al eens een filmpje van mijn spel op sociale media te plaatsen, nu doe ik dat niet meer. Ik ben een beetje mijn durf verloren.\n\n“Het intensieve onlinecontact met vrienden steunt me gelukkig wel. Zo heb ik een vriendin die dirigente is; wij motiveren elkaar dagelijks in onze kunst. Mijn sociale leven was altijd een grote bron van artistieke inspiratie. Nu dat is weggevallen, kan ik me moeilijker inleven in een muziekstuk. Intense gevoelens van geluk of verdriet uit ik normaal in mijn spel. Maar nu voel ik veel minder, alles is afgevlakt.\n\n“De voorbije weken zag ik behalve mijn ouders enkel af en toe mijn beste vriend, dan gingen we samen een toertje fietsen. Nu de maatregelen versoepeld zijn, plan ik binnenkort wel mijn sociale kring te verbreden. Dat zal me deugd doen.\n\n“Het is nog onduidelijk of onze lessen aan het conservatorium midden juni hervat worden. Onze proeven zullen sowieso online verlopen.\n\n“Aangezien pianospel een erg fysieke opleiding is, kun je met onlineles toch niet alles vervangen. Spel wordt nu geoefend via een videoconferentie. Ik positioneer dan de camera op mijn handen, zodat mijn leerkracht in real time opmerkingen kan geven, mijn spel bijsturen. Normaal gezien is hij erg hands on; corrigeert hij mijn postuur of verplaatst hij mijn handen. Dat kan natuurlijk allemaal niet via een scherm.\n\n“De voorbije weken herdacht ik zoals velen uit mijn sector mijn toekomstige stappen. Mijn creatieve interesse beperkt zich niet tot de piano; ik wil een allround performer zijn. Daarom richt ik me naast mijn pianospel nu ook meer op producing en sounddesign. Oorspronkelijk wilde ik na het conservatorium nog allerlei bijscholingen volgen, maar nu geloof ik dat dat misschien overbodig is. Er bestaan voldoende muzikanten die zich dat succesvol zelf aanleerden.”","‘Als mijn stage normaal verlopen was, had ik meteen vast werk gehad’: hoe corona tienerdromen treft",nl
9618,Voor elke rechtgeaarde muziekliefhebber en nostalgicus hebben we nieuws om een nat broekje van te krijgen. Een barmhartige blogger inventariseert momenteel alle John Peel-sessies. Die opnames gelden als een onschatbare kroniek van averechtse popgeschiedenis.,Radiosessies van John Peel komen weer tot leven,nl
9619,"Elkaar ontmoeten, werken of zelfs lessen volgen. Wetenschappers hameren erop dat we zo veel mogelijk buiten moeten doen. Erg kleine virusdruppels zouden binnenskamers blijven hangen in de lucht. Welke gevolgen kan dat hebben voor hoe we ons uit de lockdown en richting de exit begeven?\n\nHet is een van die artikels die de laatste tijd ‘viraal’ zijn gegaan online. De Amerikaanse bioloog Erin Bromage van het prestigieuze Dartmouth College heeft een artikel neergepend waarin hij uitlegt hoe het coronavirus zich volgens hem verspreidt. In het stuk dat meer dan 13 miljoen keer is gelezen, legt hij uit dat het virus zich ook voortbeweegt via microdruppeltjes, die onder meer vrijkomen wanneer we met elkaar praten.\n\nAnderhalve meter afstand bewaren kan ons dan wel veilig houden als we elkaar op straat of voor een winkel even kruisen. Maar als je binnen zit, is er volgens hem een serieus risico. In een slecht verluchte ruimte kunnen die microdruppeltjes ook erg lang blijven hangen. Dat zou de theorie ook bijstellen dat het virus enkel via ‘zware druppels’ reist. Bijvoorbeeld wanneer iemand niest en zo een bom aan virusdruppels loslaat.\n\n“Wat hij schrijft klinkt aannemelijk, maar niet alles is bewezen”, zegt Anne-Mieke Vandamme, viroloog aan de KU Leuven. “Het klopt dat we zeer kleine druppeltjes produceren als we met elkaar praten en dat die soms urenlang in een ruimte binnen kunnen blijven circuleren. Maar het is nog niet bewezen hoezeer het virus zich aan die druppeltjes vastzet. Noch of een persoon via die microdruppeltjes ook geïnfecteerd kan geraken.”\n\nOpenluchtsamenleving\n\nOok al is er nog veel onbekend, Vandamme raadt toch aan om “zeker alles buiten te doen wat buiten kan gebeuren.”\n\nDat is iets om rekening mee te houden nu de economie weer opstart, sommigen weer naar kantoor moeten trekken en scholen ook voorzichtig leerlingen samenbrengen in een klaslokaal. In de buitenlucht waaien druppeltjes sneller weg of verdampen ze, waardoor ze eigenlijk geneutraliseerd worden. Wie volgens de ‘regel van vier’ vrienden of familie wil uitnodigen uit een andere bubbel om even bij te praten, kan zich dus ook maar beter in de tuin zetten.\n\nMaar wat als je noodgedwongen toch binnen moet blijven om met collega’s op een kantoor samen te werken? Dan komt het er volgens Bromage op aan om het aantal mensen in de ruimte te beperken, en ten tweede om goed te kijken naar de airco. Virusdeeltjes zouden mogelijk op de luchtstroom kunnen meereizen en zo nieuwe slachtoffers maken.\n\nSciensano raadt sinds vorige week ook aan om ervoor te zorgen dat de airco lucht van buiten aanzuigt en niet de binnenlucht recycleert, zo meldt Het Laatste Nieuws. “Ventilatie is inderdaad een aandachtspunt”, zegt Erika Vlieghe, die aan het hoofd staat van de GEES-expertengroep. “Let er ook op dat de airco voldoende wordt schoongemaakt en goed wordt onderhouden.”\n\nEen groep wetenschappers, onder wie burgerlijk ingenieur Lize Raes die samen met haar broer een statisch model ontwikkelde over de verspreiding van het coronavirus, heeft er in een advies aan de GEES ook op gewezen dat het mogelijk is om scholen buiten te laten lesgeven. De wetenschappers verwijzen daarbij naar Denemarken, waar scholen sinds hun heropening ook naar buiten trekken met hun leerlingen. Soms zelfs naar het park.\n\nIn Vlaanderen worden buitenlessen ook aanbevolen. “Het is echter niet mogelijk om lessen buiten te gaan verplichten”, zegt de woordvoerder van Vlaams onderwijsminister Ben Weyts (N-VA). “Niet elke school heeft een grote speelplaats waar ze klassen buiten zouden kunnen laten les volgen. Zeker in stedelijke scholen is dat vaak moeilijk.” Afstandsregels en het maximum van 14 leerlingen per ‘contactbubbel’ blijven hoe dan ook gelden.\n\nKetchupflesjes\n\nDat we met z’n allen zoveel mogelijk buiten moeten doen, kan ook een rol spelen in de verdere versoepeling van de maatregelen. Eerder keek de horeca al reikhalzend uit naar de datum van 8 juni. Maar op de vorige Veiligheidsraad kon premier Sophie Wilmès daar nog geen duidelijkheid over geven. Zij wacht nog steeds op een akkoord met de GEES om dat in goede banen te leiden.\n\nVoor nachtclubs ziet het er alvast niet goed uit. “Met wat we tot nu toe over het virus weten”, zegt Anne-Mieke Vandamme, “is het duidelijk dat het gevaarlijk is om in afgesloten ruimtes te komen, die slecht verlucht zijn en waar veel mensen dicht op elkaar luid spreken of zingen.”\n\nVoor Vandamme lijkt het nochtans wel mogelijk om de terrassen van cafés te openen, als er voldoende maatregelen in acht worden genomen. Zeker de toiletten zouden een zorgpunt zijn: die moeten genoeg gereinigd en ontsmet kunnen worden.\n\n“Het idee voor de heropening is sowieso om zoveel mogelijk ruimte te gaan benutten”, zegt Tim Joiris, de voorzitter van Horeca Oost-Vlaanderen. “Daarom willen we voorstellen dat de terrassen meer plaats zouden krijgen, zodat de gasten zeker op voldoende afstand van elkaar kunnen gaan zitten. Eventueel zouden we werken met reservaties om te voorkomen dat er een toeloop ontstaat. Over andere zaken, zoals ketchupflesjes, of peper en zout op de tafel, denken de experts ook nog na.”",‘Doe zeker alles buiten wat buiten kan gebeuren’,nl
9620,"Terwijl twee politieagenten een verdachte op de grond gedrukt houden, krijgen ze een hoop omstanders tegen zich, die de man proberen los te trekken. Een iemand schopt een agent tegen zijn hoofd. De beelden dateren van woensdagavond. Het filmpje werd gedeeld door de vakbond VSOA om te tonen in welke omstandigheden de politie soms moet werken. Het is het zoveelste incident in korte tijd. Begin mei zijn twee agenten gewond geraakt bij rellen in Sint-Gillis. En dan waren er nog de schermutselingen nadat de 19-jarige Adil het leven liet. Toen werd zelfs een politiewapen gestolen.\n\n“Ik vind dit filmpje beangstigend”, zegt criminologe Sofie De Kimpe (VUB), die onder meer onderzoek doet naar de werking van de Brusselse politie. “Ik word er ook boos van. Je ziet hoe groggy de agent wandelt, nadat hij tegen zijn hoofd is getrapt. Mijn reflex zou uiteraard zijn om de politieagenten te helpen. Maar daar is dus het omgekeerde gebeurd. Die omstanders zijn blijkbaar haatdragend tegenover de agenten, ze doen niets om hen bij te staan.”\n\nDenkt u dat de situatie op scherp staat door corona?\n\nDe Kimpe: “Ik kan me voorstellen dat er meer stress is op het terrein, want nu komen veel zaken samen. Het is ramadan, maar familie bezoeken is door de maatregelen een pak moeilijker. Jongeren kunnen niet naar school of naar sportclubs en lopen op straat. Daar is de politie dan weer massaal aanwezig om de lockdownmaatregelen te handhaven. De politie is ook meer op haar hoede, omdat agenten het slachtoffer worden van spuwers. Er is altijd al dat kat-en-muisspel geweest. Maar nu is het er zeker.\n\n“Ik ben het eens met de politievakbond VSOA die zegt dat geweld tegen agenten niet kan. Maar ik kan me absoluut niet vinden in het antwoord daarop: een lik-op-stukbeleid. Hard optreden zal die kloof alleen maar vergroten. Het gevoel dat ik heb bij de situatie in Brussel is dat er een fundamenteel gebrek is aan vertrouwen in de politie. Dat heeft onderzoek ook aangetoond.”\n\nWaar komt dat gebrek aan vertrouwen tussen politie en buurtbewoners dan precies vandaan?\n\n“Vaak ligt dat aan de wijze waarop de politie haar gezag uitoefent. Het is zo dat agenten zeker aanwezig zijn in het straatbeeld. Maar dat kan mensen ook het gevoel geven dat ze geviseerd worden. Dat is wat we met een vakterm ‘over-policing’ noemen. Tegelijk kan er sprake zijn van ‘under-policing’ – als de overlast van drugs of mensensmokkel niet wordt aangepakt.\n\n“In Brussel is het ook een oud zeer dat veel kleine criminaliteit, die veel overlast oplevert, te weinig door justitie wordt vervolgd. Die twee zaken samen kunnen ervoor zorgen dat buurtbewoners het gevoel hebben dat de politie het niet in de hand heeft. Als je dan iets meldt en er wordt geen gevolg aan gegeven, ga je dat in het vervolg waarschijnlijk niet meer doen. Want je loopt ook het risico dat misdadigers de volgende keer bij jou komen aankloppen. Geweld tegen de politie moet je aanpakken, want dat is pure criminaliteit. Maar tegelijk moet je ook een vertrouwensrelatie opbouwen met de buurt.”\n\nWat stelt u zelf voor om dit op te lossen?\n\n“In het politielandschap zijn law-and-order, zero tolerance of technische snufjes altijd hip. Maar je moet zorgen voor een gemeenschapsgerichte politie. De agenten moeten precies weten welke problemen er spelen in welke wijken. Vandaag is het zo dat veel agenten niet eens uit Brussel komen, soms komen ze uit Limburg of van de kust. Het lijkt mij een goed voorstel om enkel agenten in Brussel te laten werken die in Brussel zijn opgeleid. Daarom zie ik ook een mooie kans in de nieuwe veiligheidsschool die er gaat komen, voor politie, brandweer en civiele bescherming.\n\n“Agenten moeten weten dat Molenbeek een heel ander verhaal is dan Oudergem, met een bevolking van vooral autochtonen en expats. Als jongeren rondlopen op straat in Molenbeek, dan moet je er rekening mee houden dat er minder groen is. Dus zij zullen meer in de straten rondhangen. Er zijn momenteel al goede initiatieven, maar die moeten nog meer van de grond komen. In Molenbeek is er een project om jongeren in overleg te laten gaan met politieagenten. Waarom horen we daar eigenlijk niet meer over? En begin daar eens mee op de politieschool. Zet daar jongeren uit de wijk eens samen met jonge politieagenten.”\n\nIn Brussel gaat het ook steeds over het fuseren van de zes politiezones. Onlangs is daar in de Kamercommissie Binnenlandse Zaken nog eens over gediscussieerd. Kan dat helpen?\n\n“Dat is een moeilijke kwestie. Ik ben er zelf voorstander van omdat er een ongelijke verdeling is van middelen tussen de verschillende zones. In Molenbeek of Brussel-Zuid, waar Anderlecht toe behoort, zijn de problemen veel groter dan in andere zones, maar zij krijgen verhoudingsgewijs niet meer middelen om ze op te lossen. Een ander voordeel is dat je dan een eengemaakte commandostructuur hebt, waardoor de politie bijvoorbeeld sneller kan ingrijpen bij grote rellen.\n\n“Ten slotte wordt het ook mogelijk om verschillen in beleid weg te werken. Rond de Aarschotstraat bijvoorbeeld, de prostitutiebuurt aan het Noordstation, zijn er twee zones en dan krijg je twee verschillende visies over hoe je de criminaliteit daar moet aanpakken.\n\n“Maar het gevaar is wel dat je dan minder gemeenschapsgericht kan werken, omdat de politie dan niet meer zo lokaal wordt aangestuurd als nu het geval is. Als je de zones fuseert, moet je er dus voor zorgen dat de connectie tussen de buurt en de politie behouden blijft.”\n\nOndertussen voelen de politieagenten zich in de steek gelaten door de politiek. Maar die lijkt nu toch over de brug te komen. Minister van Binnenlandse Zaken Pieter De Crem (CD&V) stuurt meer manschappen naar de zone Brussel-Zuid. Is dat een juiste reactie?\n\n“Er is een structureel tekort aan agenten, dus ik heb daar zeker begrip voor. Vaak zitten de korpschefs in Brussel door een tekort aan agenten ook met de handen in het haar. Maar op de lange termijn is dit dus niet het antwoord op de problemen. Door meer agenten de straat op te sturen, ga je het vertrouwen niet herstellen. Dit zijn snelle oplossingen, waarschijnlijk ook om de vakbond gerust te stellen.\n\n“In 2008 is er al een onderzoeksrapport geweest over hoe je als politie kan optreden in multiculturele buurten. Toen zijn oplossingen naar voren geschoven op het vlak van opleiding en diversiteit. Maar daar is niets mee gebeurd. Als het over Brussel gaat, luistert de politiek naar het buikgevoel, niet naar de experts. Dat is heel frustrerend.”",‘In Brussel is een fundamenteel gebrek aan vertrouwen in de politie’,nl
9621,Rutger Lazou studeerde moraalwetenschappen aan de Universiteit van Gent en doctoreert momenteel in filosofie aan de universiteit van Graz (Oostenrijk). Hij is de auteur van De toekomst van de kat. Over vraagstukken waar katten ons voor plaatsen.,Katje Lee is slachtoffer van speciesisme,nl
9622,"Dat we vorige zondag Moederdag konden vieren met taartjes, bloemen en een écht bezoek aan onze mama’s, hebben we mede te danken aan het advies van klinisch psychologe Elke Van Hoof. Samen met haar werkgroep waakt ze over het mentale welzijn van de bevolking. De impact van de lockdown is te lang verwaarloosd, waarschuwt ze, en dat zal zich nog lang laten voelen. ‘Wie op een ziekenhuisgang afscheid heeft moeten nemen van een dierbare, komt dat misschien nooit meer te boven.’\n\n“Er moest íéts gebeuren”, zegt Elke Van Hoof, die met haar werkgroep ‘Geestelijke gezondheidszorg’ al wekenlang advies verleent aan de expertengroep van Erika Vlieghe, die de exitstrategie voor ons land uitstippelt. Daarnaast is ze ook voorzitter van de werkgroep bij de Hoge Gezondheidsraad die de psychosociale impact van de coronacrisis onderzoekt. En die impact is zwaar, zegt ze.\n\nElke Van Hoof: “De cijfers over angst, depressie en vereenzaming bij de bevolking zijn verontrustend. Uit de onderzoeken van de Universiteit Antwerpen en de Universiteit Hasselt zie je dat bijna 40 procent van de bevolking last heeft van stress, slapeloosheid, emotionele uitputting, prikkelbaarheid en negatieve stemmingen. Mensen verliezen hun motivatie om de maatregelen op te volgen. Ze missen het contact met hun familie en vrienden. Er was een opsteker nodig. Moederdag is dan een mooi, symbolisch moment.»\n\nHet optimisme van de eerste weken, toen er nog berenjachten, voorleesacties en concerten voor de woon-zorgcentra werden georganiseerd, is uitgedoofd.\n\n“Zo gaat het altijd in noodsituaties. Eerst heb je de wittebroodsweken. Iedereen denkt: we zitten allemaal in hetzelfde schuitje, we komen hier samen doorheen. Overal zag je goedbedoelde acties, maar de meeste initiatieven zijn intussen gestopt. Zoiets hou je maar een paar weken vol. Mensen raken gedesillusioneerd. Sommigen worden cynisch en opstandig.”\n\n“We kijken veel kritischer naar de overheid, die we in het begin nog wilden steunen. »De zorg­ en welzijnssector draait wél nog steeds op adre naline, maar dat kan ook niet blijven duren. En er komt ook een moment dat de begrafenis ondernemers gaan beseffen dat ze geen waardering zullen krijgen voor hun zware werk in extreme omstandigheden. Dan zal ook daar het moreel zakken.”\n\nZal die kleine versoepeling rond het sociaal contact een groot verschil maken?\n\n“Ja. Angsten en depressies zullen misschien niet direct verdwijnen, maar mensen zullen opnieuw positieve emoties ervaren. Dat is belangrijk om jezelf opnieuw op te laden, want isolatie vreet energie. Bovendien is het logischer dat je eerst je familie en je vrienden ziet, vóór je terugkeert naar de werkvloer. Mensen begrepen dat niet: ‘Ik mag wel mensen zien op het werk, maar mijn eigen familie mag ik niet bezoeken.’”\n\nDe premier bracht een bitterzoete boodschap: je mag weer op bezoek bij elkaar, maar niet met meer dan vier personen. Heeft ze het goed gedaan, ditmaal?\n\n“Het was een grote stap vooruit, ja. Premier Wilmès had het over een contract met de burger, ze sprak de mensen aan op hun verantwoordelijkheidsgevoel. Op zich is dat positief, alleen zei ze er niet bij hóé de mensen het precies moesten aanpakken met die nieuwe bezoekregels. Dat zorgde voor verwarring. Ik heb na de persconferentie waanzinnig veel berichten gekregen van mensen die het niet begrepen. ‘Wij zijn een gezin van zes, moet ik dan twee kinderen thuislaten?’ ‘Mogen we met vier verschillende gezinnen bij elkaar op bezoek?’ Ik ben er zeker van dat sinds de versoepeling hele families bij elkaar gaan zitten, met veel meer dan vier bezoekers – met alle risico’s van dien. Maar zo werkt gedrag: als de regels niet duidelijk zijn, kleuren de mensen ze zelf in.”\n\n“Wat ze wél hadden moeten doen? Een rollenspel. Tonen hoe het moet. Ze hadden filmpjes kunnen tonen, met scenario’s voor verschillende profielen, van alleenstaanden over eenoudergezinnen tot grote families. Dan waren de krijtlijnen voor elke doelgroep duidelijk geweest. Ik heb straks een videomeeting met Erika Vlieghe, dat is wat ik haar ga vertellen. Maar uiteindelijk zijn wij maar adviseurs. Het is de politiek die beslist.”\n\nLEEUW IN EEN KOOI\n\nVeel mensen gingen vorige week opnieuw aan de slag, maar iedereen bleef heel voorzichtig. Ook in ons bedrijf bleef zowat iedereen thuiswerken. Verbaast u dat?\n\n“Nee, de meeste mensen staan niet te springen om de wereld nu opnieuw te gaan verkennen. Kijk naar wat er gebeurt als je een dier vrijlaat in het wild. Dat blijft eerst nog een tijdje in zijn kooi zitten, ook al is de deur open. Het wacht af, en kijkt goed rond of er nergens gevaar dreigt. Daarin zijn wij niet anders: onze hersenen zijn enorm gevoelig voor dreiging. “\n\n“Er is zoveel angst gecreëerd om ons in ons kot te krijgen, en die angst verdwijnt niet zomaar als je de deur weer openzet. Je mag niet onderschatten hoeveel mensen al wekenlang niet buitenkomen. Of snel trip­trip­trip naar de winkel en terug. Ook kinderen zijn vaak erg bang, omdat ze telkens weer hebben gehoord hoe gevaarlijk het virus is, en dat je eraan kunt sterven als je naar buiten gaat.”\n\n“Onze terughoudendheid zal niet zomaar verdwijnen, en dat ligt ook aan de manier waarop de overheid communiceert. Ze moet mensen bij de hand nemen en hen verleiden om opnieuw buiten te komen. Om zo, stapje voor stapje opnieuw de dagelijkse routine op te nemen. Bij dieren leggen ze voedsel voor de kooi om ze naar buiten te lokken. Maar onze regering zei: ‘Voilà, de deur van de kooi staat open!’ En dat was het dan.”\n\nDan zal het deze week nog niet stormlopen in de winkelstraten?\n\n“Ach nee. We hebben allemaal online geshopt. En opnieuw: mensen zullen een afwachtende houding aannemen. Eigenlijk zou de regering ook hier een rollenspel moeten opzetten: film de eerste mensen die wel al durven te gaan winkelen. Want hoe werkt het allemaal, met die anderhalve meter afstand? Mag je boeken aanraken, kun je kleren passen? Maak filmpjes van rolmodellen die tonen hoe winkelen toch nog leuk kan zijn. Dat is een gemiste kans.”\n\nMinister De Crem zei: ‘Het wordt geen ‘funshoppen’ maar ‘runshoppen’.\n\n“De Crem heeft het nog niet goed begrepen hè, hoe dat systeem om mensen te verleiden werkt.”\n\nHad men de mensen dan mee in die keuzes moeten betrekken, zoals sommige psychologen suggereren?\n\n“Welnee, want dan wordt het een oeverloze praatbarak en heb je in oktober nóg geen sociaal contact. Uit de gezondheidspsychologie weten we dat mensen die angstig zijn niet graag zelf beslissingen nemen. In zo’n situatie heb je dus een leider nodig met een visie, die uitlegt wat, hoe en waarom.”\n\n“In Nederland heeft Mark Rutte het veel beter gedaan, en ook van Canada en Nieuw-­Zeeland kunnen we lessen leren. De vrouwelijke premier van Nieuw-­Zeeland, Jacinda Ardern, brengt dezelfde boodschap, maar ze geeft iedereen het gevoel dat hij of zij persoonlijk wordt aangesproken. Zonder onbegrijpelijke Powerpoint.”\n\n“Gelukkig heeft de regering intussen zelf beseft hoe problematisch die beruchte persconferentie was. Hoe slechter de beleidsmakers communiceren, hoe minder de mensen hun vertrouwen schenken en hoe minder gemotiveerd ze zijn om de maatregelen op te volgen. En dan vallen er onnodige slachtoffers. Kijk naar Limburg: een waar slagveld. Daar wonen natuurlijk veel mensen die al kwetsbaarder waren, omdat ze vroeger in ongezonde omstandigheden in de mijnen hebben gewerkt. Maar ook de cultuur speelt een rol. De eerste boodschappen over social distancing hebben veel Turken niet bereikt, omdat ze op een andere manier communiceren en zich via andere kanalen informeren.”\n\n“De crisiscommunicatie van onze regering was over de hele lijn abominabel. Dat zal perverse effecten hebben op de geloofwaardigheid van de regering als er een nieuwe corona­-uitbraak komt. De volgende keer zal Maggie De Block met haar geweldige oneliner ‘Blijf in uw kot’ niet meer zo veel impact hebben. ‘Daar zijn ze weer,’ zullen de mensen denken.”\n\n‘Er is zoveel angst gecreëerd om ons ín ons kot te krijgen. Die angst verdwijnt niet zomaar als je de deur van het kooitje weer openzet’ Beeld Koen Bauters Humo 2020\n\nWaar liep het dan fout?\n\n“Ik begrijp nog altijd niet waarom ze geen gezondheidspsycholoog hebben opgenomen in de expertenteams die de regering adviseren. Die had de communicatie kunnen bijsturen om de mensen beter te bereiken, en de psychosociale impact van de quarantaine kunnen monitoren. Ik heb Maggie De Block daar van in het begin op aangesproken – ik heb een goeie relatie met haar. Maar ik geef ook alleen maar advies, en de beleidsmaker kiest. Maggie heeft toen gekozen: ‘Ik moet zorgen dat er zo weinig mogelijk doden vallen.’ Daar valt iets voor te zeggen, maar nadien is het psychosociale luik ook niet meer opgepikt. Ze heeft beslist om de videoconsultaties van psychologen terug te betalen, maar meer ook niet. Dat is geen gecoördineerde psychologische zorg. In crisissituaties leer je de werkelijke overtuigingen kennen en voor de regering was het mentale welzijn geen prioriteit. ‘Daar zullen we naar kijken als we eens 5 minuten tijd hebben.’ Ik heb lang geroepen in de woestijn, maar nu beginnen ze eindelijk te luisteren.”\n\nSCHAAMTE EN FRUSTRATIE\n\nIs het nog op tijd, dat ze luisteren?\n\n“We gaan een prijs betalen voor al dat getalm, ook op de werkvloer. We zien nu al een stijging van het absenteïsme bij bedrijven in de lockdownlanden. In de tweede week van de lockdown heb ik samengewerkt met een firma die op dat ogenblik al een uitval had van 40 procent bij de werknemers. Mensen die ziek waren, of bang, of die zich thuis moeilijk konden organiseren. Andere bedrijven zeggen me dat ze de productiviteit van hun mensen zien dalen tot 35 à 40 procent. Dat zijn serieuze alarmbellen. Over drie tot zes maanden kunnen we nog een tweede golf verwachten van wat ik ‘corona-burn-­outs’ noem. In sommige sectoren zullen 40 tot 70 procent van de werknemers uitvallen door chronische stressklachten. Op lange termijn zal 10 procent van die mensen blijvend arbeidsongeschikt zijn, door depressies, alcoholmisbruik en posttraumatische stress. Tot jaren na de quarantaine.”\n\n“Veel mensen steken tijdens de quarantaine een tandje bij om alles te kunnen bolwerken. Als dan de routine terugkeert en het werk zijn normale ritme hervat, zullen ze opnieuw het beste van zichzelf geven om de economie op gang te trappen. Na drie tot zes maanden gaan ze door de knieën, omdat ze uiteindelijk toch de rekening krijgen gepresenteerd. Het is als een vertraagde tijdbom. We zien hetzelfde gebeuren bij reorganisaties van bedrijven: de eerste maanden vallen weinig werknemers uit, hoewel ze enorm onder druk staan. Na zes maanden vallen er plots wél veel mensen uit met een burn-­out, omdat ze lang op adrenaline zijn doorgegaan.”\n\nEen uitval van 40 tot 70 procent van de werknemers is wel erg veel. Waarop baseert u dat?\n\n“Die 70 procent gaat natuurlijk over het personeel in de zorg­ en welzijnssector. We baseren die cijfers op eerdere ervaringen met quarantaine. Er zijn verschillende studies gedaan naar de impact van isolatie, onder meer na uitbraken van SARS en ebola. Ook bij bedrijven die dicht bij Ground Zero lagen, zag men na de aanslagen van 9/11 het absenteïsme de hoogte in schieten, tot 70 procent. Nu, dat waren telkens studies naar het effect van een lockdown in kleinere gebieden. Dit keer is Ground Zero geen dorp of stad in quarantaine: een derde van de wereldbevolking zit in zijn kot. In China, waar de uitbraak begon, zie je vandaag al dat 50 procent van de bevolking last heeft van een acute stressstoornis.”\n\nWat is het verschil tussen een corona-burn-out en een gewone burn-out?\n\n“Normaal heeft een burn­-out alleen met het werk te maken. Je haalt geen voldoening meer uit je job, je kunt je talenten niet inzetten, je hebt een slecht contact met je leidinggevende, en die drie uur per dag in de file is er ook te veel aan. Stilaan raak je mentaal uitgeput, en als dat te lang duurt, word je ziek.”\n\n“Een corona-burn­-out gaat ook over mentale uitputting, maar dan vooral omdat je emotionele brein te lang onder spanning heeft gestaan; omdat je te veel dreiging, onzekerheid, of traumatiserende ervaringen te verwerken hebt gekregen. In ziekenhuizen en woon-­zorgcentra hebben zich vreselijke taferelen afgespeeld. Denk aan een begrafenisondernemer die een kist tot aan het ziekbed van een overledene moet rollen, vervolgens voor de ogen van de andere coronazieken die liggen te vechten voor hun leven de dode in de kist moet leggen, en ze dan weer langs alle andere patiënten naar buiten moet rollen. Dat zijn beelden die je moet verwerken.”\n\n“Er is veel schuldgevoel en schaamte bij de mensen in de zorgsector. Ze schamen zich voor de manier waarop ze zorg moeten bieden. In de rusthuizen zorgen ze voor andermans ouders op een manier die ze zelf helemaal niet oké vinden. Dat is traumatiserend, ook al omdat je er zelf geen controle over hebt. Artsen en verpleegkundigen zijn gefrustreerd omdat ze hun patiënten willen helpen, maar niet de juiste beschermingsmiddelen krijgen om dat te doen, of omdat ze bandwerk moeten verrichten. ‘Waar ben ik mee bezig?’ vragen ze zich af. Mensen in de zorg mogen hun kinderen laten opvangen op school, maar voelen zich schuldig wegens de reacties van de scholen in de media: ‘Wij moeten het oplossen voor de rest.’ En ze voelen zich schuldig omdat ze de besmetting van het ziekenhuis mee naar huis kunnen nemen, naar hun gezin.”\n\nWelke andere sectoren zijn gevoelig voor corona-burn-outs?\n\n“Je hebt een aantal risicoprofielen, over de beroepsgroepen heen. In de eerste plaats de mensen die zelf ziek zijn geworden, of dierbaren hebben verloren. Uiteraard ook de mensen die vóór de coronacrisis al niet zo goed in hun vel zaten, een psychisch probleem hadden of sociaal kwetsbaar waren.”\n\n“Een andere belangrijke groep zijn de mensen die bang zijn voor een besmetting met Covid­19. 80 procent van de burgers bevriest bij het idee dat ze besmet zouden kunnen raken.”\n\n80 procent?\n\n“Kijk om je heen: mensen zijn báng, ook kinderen en jongeren. Dat komt ook door de massale berichtgeving in de media. Je kunt je televisie niet meer aanzetten of het gaat erover. Op het nieuws tonen ze expliciete beelden vanop intensive care, hoe je mensen intubeert bijvoorbeeld. Bij iemand die daar niet mee vertrouwd is, komt dat hard binnen. »Een andere grote risicogroep zijn de ouders met kinderen jonger dan 16, voor wie het schipperen is om elke dag door te komen. Ik heb zelf twee kinderen, van 10 en 11 jaar, en ik weet hoe moeilijk het is om je werk te combineren met je rol van ouder. En dan zijn er ook de alleenstaanden die vereenzamen. Hoe je op zo’n crisis reageert, hangt af van je aanpassingsvermogen.”\n\nEn hoe hard de economische crisis toeslaat in je gezin.\n\n“Veel werknemers zijn onzeker of ze hun job zullen kunnen behouden. En met reden, want het wordt een waar economisch slagveld. De regering heeft de tijdelijke werkloosheid in het leven geroepen om de eerste schok op te vangen. Maar we weten uit het rapport van de OESO dat die maatregel tijdens de financiële crisis van 2008 maar 40 procent van de banen heeft kunnen redden. Er wordt nu al over een verlies van 1 miljoen banen gesproken. En in een recessie wordt het risico op zelfdoding groter. Bij de economische crisis van 2008 stegen de suïcidecijfers wereldwijd met 4 tot 5 procent, vooral in ondernemersmiddens. Mensen die hun levenswerk kapot zien gaan; een familiebedrijf dat al tachtig jaar bestaat en onder jouw bewind de dieperik in gaat; de schaamte voor je medewerkers omdat die ook allemaal hun job verliezen… Bij ondernemers ligt dat heel gevoelig. Ik begeleid nu al mensen uit de horeca, waar veel zaken over de kop zullen gaan. »Als je al die dingen naast elkaar legt, is 40 tot 70 procent uitval echt niet overdreven. Ik vind dat er heel licht over de mentale impact wordt gegaan.”\n\n‘Depressie, alcohol, stress… Op lange termijn zal 10 procent van de mensen met burn-out blijvend arbeidsongeschikt blijven. Tot jaren na de quarantaine.’ Beeld Koen Bauters Humo 2020\n\nHoe kun je zorgen dat je fluks door de quarantaine fietst?\n\n“Structuur in je dag brengen, gezond eten, bewegen en genoeg slapen. Je ’s morgens aankleden, de keuken op orde houden, water drinken. Het allerbelangrijkste in die structuur is dat je genoeg herstelmomenten inbouwt, dat je dingen doet waar je energie van krijgt: wandelen, schilderen, een boek lezen… Zelf ben ik de saaie zaken waar ik tegenop kijk opzij aan het schuiven, zoals facturen maken of lijsten met publicaties updaten. Onder sommige dingen kun je niet uit, maar probeer de vervelende dingen tot 10 procent van je werktijd te beperken. Doe zoveel mogelijk dingen waar je ogen van gaan blinken, want dat zijn de momenten waarop je lichaam recupereert. Kies voor jezelf, niet op een egoïstische manier, maar vanuit zelfzorg. Ik heb keihard gewerkt, maar aan mijn zelfzorg op vlak van slaap, voeding en beweging raakt niemand. Anders zou ik het gewoon niet volhouden.”\n\nPOLITIECONTROLE\n\nToch zagen veel psychologen hun aanvragen dalen.\n\n“Het belangrijkste dat we hebben geleerd, is dat mensen in dit soort crisis tijden niet zelf om hulp vragen. Ze willen zich niet kwetsbaar tonen.”\n\nOmdat ze vinden dat hun eigen probleem ondergeschikt is aan de wereldwijde pandemie?\n\n“Ja, maar ook omdat ze vinden dat ze een rots in de branding moeten zijn. Als ouder voor hun kinderen, of als baas voor hun werknemers. Nu veel mensen terugkeren naar de werkvloer, zullen ze ook niet zelf aangeven dat ze het moeilijk hebben, uit angst om op de zwarte lijst te komen wanneer hun bedrijf moet reorganiseren. Die psychosociale hulp mag dus niet afwachtend zijn. Mozes moet niet naar de berg komen, de berg moet naar Mozes komen. Maar dat is dus níét gebeurd. Mijn eigen beroepsvereniging heeft beslist dat we alleen nog online mochten werken. Terwijl dat nérgens zo is beslist.”\n\nPsychiater Kris Goethals maakte zich vorige week boos op jullie eigen sector: ‘Slimme psychologen zeggen dat er een tsunami aan psychologische problemen aankomt, en vervolgens gooien ze de boel dicht en gaan ze mee in lockdown.’\n\n“Ik volg hem daar helemaal in. Drie op de vijf lopende therapieën zijn onderbroken, omdat de begeleidende psycholoog of psychiater de deuren sloot. Dat had nooit mogen gebeuren. Ik heb dat niet gedaan: ik vond dat ik mijn patiënten niet zomaar kon loslaten en ben zelf naar mondmaskers en ontsmettingsmiddel op zoek gegaan.”\n\nDoen ze het in andere landen beter met die psychosociale zorg?\n\n“In Frankrijk hebben ze na de terreuraanslagen voor een revolutionaire aanpak gekozen. Naast de ziekenhuizen en de medische triage posten zetten ze nog een derde post op, voor de psychosociale zorg. Sindsdien doen ze het zo bij elke crisis. Ze hebben mobiele ploegen die psychische ondersteuning en traumatherapie bieden. Zo verkleinen ze het risico op langdurige problemen.”\n\n“Na de terreuraanslagen in Brussel heb ik als trauma­-expert samen met anderen een psychosociaal rampenplan mogen voorstellen voor crisissen op grote schaal. Daar zat ook zo’n triagesysteem bij voor mensen die nood hebben aan psychologische ondersteuning. Maar het is er nooit van gekomen, terwijl de psychologische schade in deze crisis nog veel grootschaliger is dan bij de aanslag van 22 maart, omdat iederéén geraakt wordt.”\n\nEen groep die wellicht erg getraumatiseerd zal blijven, zijn de nabestaanden van coronapatiënten die alleen moesten sterven.\n\n“Al die drama’s zullen voor veel onverwerkte rouw zorgen. Ik heb een verhaal gehoord van mensen die onderweg waren naar hun dierbare op een sterfbed, en te laat kwamen omdat ze tegengehouden werden door de politie; ze waren zo snel vertrokken dat ze hun document van essentiële verplaatsing niet bijhadden. Als iemand op intensive care overlijdt aan Covid­-19, wordt die met tube en al in een lijkzak gestoken. Zo’n zak wordt ontsmet en onmiddellijk gecremeerd. Sommige mensen zijn al gecremeerd nog voor de familie in het ziekenhuis is geraakt. Afscheid nemen in het ziekenhuis gebeurt in de gang: de familie moet tegen de muur gaan staan terwijl het bed voorbijrolt. Je mag niets aanraken, alleen oogcontact maken. Dat zijn geen normale afscheidsrituelen, en sommige mensen zullen dat niet te boven komen.”\n\nGeen enkele politicus piept over dat soort drama’s.\n\n“Nogmaals, in dit soort crisissen komen de ware overtuigingen naar boven, en de dood, die is onbespreekbaar. Geen enkele politicus wil zich daaraan wagen. Maar net nu er zoveel mensen sterven in extreme omstandigheden, mogen we daar niet over zwijgen. Al die families hebben het gevoel dat ze er helemaal alleen voor staan. We applaudisseren elke avond om acht uur, maar de mensen die iemand verloren hebben, krijgen hoogstens een knikje als ze iemand passeren op straat. Dat mogen we niet laten gebeuren. Die mensen hebben nood aan een gevoel dat ze collectief gesteund worden. Voor de doden die vielen tijdens de aanslagen organiseren we ook een herdenking. Waarom niet elke middag een lied spelen op alle radiozenders, ter ere van de coronadoden en hun familie?”\n\nGRAAG TRAAG\n\nEr zijn ook mensen die zich in deze quarantaine net beter voelen. In de hulpverlening zeggen sommige patiënten dat ze voor het eerst niet alleen getroffen zijn en zich verbonden voelen met anderen.\n\n“Waar ze vroeger het gevoel hadden dat de wereld maar doordraaide en dat niemand op hen wachtte, is alles nu vertraagd. Iedereen zit in hetzelfde schuitje, dus is het makkelijker om je wagentje weer aan te haken. Het is een gezamenlijk trauma.”\n\nZelf ben ik vorige zomer vier maanden out geweest met rugproblemen. Nu denk ik over de quarantaine: been there, done that.\n\n“Dat komt omdat je het al eens hebt meegemaakt. Je weet wat het is om ‘gevangen’ te zitten. Je hersenen kennen dit gevoel en dat maakt het voor jou makkelijker om je aan te passen. Maar voor de meerderheid van de mensen is dit de eerste keer.”\n\n“Er verschijnen nu overal doemberichten dat we vanaf nu veel vaker in quarantaine zullen moeten gaan, omdat pandemieën vaker zullen voorkomen. Gelukkig kun je mensen daarin trainen, en dan wordt het de volgende keer minder erg.”\n\nDe volgende lockdown zal voor iedereen veel makkelijker zijn?\n\n“Zeker weten. De burger zal veel beter voorbereid zijn, en de overheid ook. Dit is inderdaad een nieuwe realiteit, maar we hoeven er niet bang voor te zijn. De grootste barrière om ons aan te passen, is de schuld bij anderen leggen. Hoe sneller we ons erbij neerleggen dat dit type virussen in de wereld leeft en ons in de toekomst dus nog zal besmetten, hoe sneller we onze manier van werken en leven kunnen heruitvinden.”\n\n© HUMO",‘Het is een tijdbom: zes maanden na de quarantaine zullen véél werknemers door de knieën gaan’,nl
9623,"Een superster die zich laat koesteren maar niet grijpen, een eeuwig kolkend toilet en een luchtgeweer tijdens de lockdown: de opmerkelijkste platen van deze week zorgen niet altijd voor hoogtepunten, maar ook voor heisa!",Dit zijn de nieuwe albums van de week,nl
9624,"Het is een heikele kwestie, maar hoe langer de coronacrisis duurt, hoe duidelijker het wordt hoe riskant dit virus precies is voor ons. Een stand van zaken over de dodelijkheid van Sars-CoV-2. ‘Het sterfterisico bij mannen ouder dan 85 is schrijnend.’",Het wordt steeds duidelijker hoe dodelijk dit coronavirus is,nl
9625,"Op alle artikelen, foto's en video's op demorgen.be rust auteursrecht. Deeplinken kan, maar dan zonder dat onze content in een nieuw frame op uw website verschijnt. Graag enkel de titel van onze website en de titel van het artikel vermelden in de link. Indien u teksten, foto's of video's op een andere manier wenst over te nemen, mail dan naar info@demorgen.be.\n\nDPG Media nv – Mediaplein 1, 2018 Antwerpen – RPR Antwerpen nr. 0432.306.234",Groot-Brittannië gaat grens sluiten,nl
9627,"Zo’n vijftig jaar al kraken de theaterplanken genoeglijk onder de pantoffeltjes van Leah Thys. De helft van die tijd leende ze zichzelf ook uit aan Thuis, waarin ze een merkwaardige genetische samenzwering van bemoeizucht, grandeur en overal gemorste moederliefde speelt. Marianne Bastiaens, ja, een icoon met een om de wetten van de fysica giechelende coiffure. Zondag werd Thys 75. Een prima reden voor een omvangrijke samenscholing is dat, maar daar heeft de virologie anders over beslist: de fles dient in beperkte kring geleegd.","Leah Thys: ‘Ouder worden, ik vind er helemaal niets aan. Wat is er nu leuk aan verval?’",nl
9628,"Zijn verhaal klopte voor geen meter, al van bij de prille start van hun relatie. Maar Lieve (48) liet hem niet los. Zelfs niet toen hij voor maanden in de gevangenis vloog, terwijl zij zwanger was. Ze wilde haar bad boy koste wat het kost redden, voor hem zorgen. Want zó slecht was hij toch niet?","‘Ik ben zo terug, riep hij toen hij die nacht geboeid werd afgevoerd’",nl
9629,"Zaterdag gaat in Duitsland het voetbal in de Bundesliga weer beginnen. Wie geen zin heeft daarnaar op tv te kijken, kan ook gerust wat gaan eten in een restaurant. Geen land in Europa pakt de coronacrisis zo voortvarend aan als Duitsland. Wat is de reden van dit succes?\n\n“Ik had niet gedacht dat ik dit nog eens zou zeggen”, zei een Duitse vriendin deze week tijdens een wandeling in de bossen rond Berlijn. “Maar wat ben ik blij dat ik Duits ben, in deze tijd.” Mijn vriendin is halverwege de zestig, in de DDR geboren, en normaal gesproken levert ze bij dit soort wandelingen vlammende kritiek op de regering. Maar door het coronavirus telt ze haar zegeningen. Ze zou Angela Merkel niet willen inruilen, zegt ze, en het Duitse zorgsysteem evenmin.\n\nEr zijn weinig landen ter wereld, weinig democratieën vooral, die het virus tot nu toe zo doortastend en toch ontspannen weten te temmen als Duitsland, waar het aantal doden met 94 per miljoen inwoners lager is dan waar ook in Europa. Zonder totale lockdown, zonder overbelasting van de intensieve zorg. Mijn vriendin gebruikt de term ‘corona-Weltmeister’.\n\nZelfs de weg naar de uitgang, de normaliteit aan de horizon, lijkt Duitsland gemakkelijker te bewandelen dan andere landen. Zaterdag maakt de Bundesliga als eerste Europese voetbalcompetitie een doorstart. En wie niet aan de televisie gekluisterd zit om de bal door lege stadions te zien rollen, kan wat gaan eten in een restaurant.\n\nWaarom doen de Duitsers alles beter? Of lijkt het maar zo?\n\nAl in januari op scherp\n\nBuiten kijf staat dat geen enkel Europees land in medisch opzicht beter op een pandemie was voorbereid dan Duitsland, al was dat deels een kwestie van geluk. De bescheiden en beheersbare corona-uitbraak bij een Beiers bedrijf zette de medische wereld al in januari op scherp. Ziekenhuizen bereidden speciale afdelingen voor, laboratoria kochten extra voorraden in, bedrijven begonnen op grote schaal tests te produceren.\n\nIn het algemeen rolt Duitsland deze weken met zijn wetenschappelijke spierballen. Universiteiten en onderzoeksinstituten produceren een aanhoudende stroom aan studies en adviezen, niet alleen over de medische, maar ook over de economische, psychologische en ethische kanten van het probleem.\n\nMedewerkers van de Grand Bar in Berlijn maken zich op voor de gasten die gaan komen. Beeld Fabrizio Bensch / Reuters\n\nOok de voorheen kwakkelende Grote Coalitie onder leiding van bondskanselier Merkel blijkt verrassend crisisbestendig. Niet alleen de kanselier zelf, voor wie deze pandemie vanwege haar natuurwetenschappelijke achtergrond op maat gemaakt lijkt, maar ook gezondheidsminister Jens Spahn. De CDU’er die de afgelopen jaren vooral opviel door een wolk van ambitie, laat nu zien dat hij inderdaad tegen grote uitdagingen opgewassen is.\n\nZijn ministerie en het daaraan verbonden Robert Koch Institut handelen snel en proactief. Zo schreven ze al in maart 525 vacatures uit voor contactonderzoekers (waarop elfduizend reacties kwamen) en bereiden ze nu een nationale, representatieve immuniteitssteekproef voor. Ook beloofde Spahn alle verplegers deze week een bonus van minstens duizend euro. De financiële reserves van de Duitse regering zijn min of meer oneindig, ook dat is een voordeel.\n\nNet als elders heeft de Duitse regering een draai van 180 graden gemaakt bij het thema mondkapjes. Maar Spahn deed het half april al en communiceerde strategischer, door openhartig toe te geven dat hij een verkeerde inschatting had gemaakt. “We zullen elkaar de komende maanden waarschijnlijk veel moeten vergeven”, zei hij in de Bondsdag, met betrekking tot de bijna dagelijks veranderde inzichten over het virus. Het werkte. De verontwaardiging over de inschattingsfout bleef in Duitsland beperkt. In het straatbeeld zijn mondkapjes in twee weken tijd volledig ingeburgerd geraakt.\n\nWat ging er mis?\n\nNatuurlijk gaan er ook in Duitsland zaken mis bij de bestrijding van corona. Er zijn verspreid door het land een paar zeer fatale uitbraken geweest in verpleeghuizen. En er is een zich steeds verder uitbreidend schandaal rond slachterijen en vleesverwerkers, waar Oost-Europese contractarbeiders massaal besmet raken omdat ze met te veel mensen in kleine huizen wonen. Maar tot nu toe blijven het vliegjes in het oog van een succesverhaal.\n\nToch hadden Merkel en Spahn de versoepelingen het liefst langzamer doorgevoerd. Maar ze voelen hete adem in hun nek, van de deelstaten die hun autonomie terug willen (volgens de grondwet is het bestrijden van infectieziekten ook hun taak) en van de economie. Dat er zaterdag weer gevoetbald wordt, komt niet doordat het Robert Koch Institut het sein veilig heeft gegeven, maar door druk van de betaalzenders die de uitzendrechten bezitten.\n\nEen derde adem komt van een broeierige antilockdownbeweging, die de marginaliteit de afgelopen weken ontgroeid is. In diverse steden gingen honderden personen de straat op, in Stuttgart zelfs enkele duizenden, om te protesteren tegen de beperkende maatregelen.\n\nToxisch sentiment\n\nIn Bondsdag-debatten en kranten duikt de onheilspellende vergelijking op met de vluchtelingenzomer van 2015. Ook toen overheersten in de eerste weken eensgezindheid en het gevoel dat de Duitsers de wereld het goede voorbeeld gaven; onuitgesproken nationale trots. Maar in de schaduw daarvan begon een toxisch brouwsel van teleurstelling en wantrouwen te borrelen, dat uitmondde in xenofobe aanslagen en de onstuimige groei van de tegen extreemrechts aanschurkende AfD.\n\nDe protesten tegen corona komen niet alleen van rechts, maar net als in 2015 blijkt blijkt een groeiende minderheid in Duitsland vatbaar voor het idee dat de regering de crisis gebruikt om snode plannen door te voeren. Regionale veiligheidsdiensten spreken in Die Zeit van “een falanx van complotideologen, extreemrechts, kapitalismecritici, antisemieten, Rijksburgers en antivaxers”. (Rijksburgers zijn rechtse, soms gewelddadige, groeperingen die de legitimiteit van de Duitse staat in twijfel trekken.)\n\nNu het ergste voorlopig voorbij lijkt, neemt de steun voor de maatregelen af. De ‘preventieparadox’, noemt de Duitse viroloog en regeringsadviseur Christian Drosten het. Zeker in Duitsland, waar grote delen van het land slechts licht getroffen zijn, is het makkelijk om te denken dat het wel meevalt met Covid-19. Als minder leed leidt tot minder ernst, krijgt coronakampioen Duitsland het de komende maanden moeilijker dan zijn Europese buren.",‘Coronakampioen’ Duitsland doet het beter. Wat is het geheim?,nl
9630,"Zelf had hij nooit gedacht dat zijn noodkreet ineens universeel zou klinken. Maar de nieuwste plaat van Perfume Genius handelt over huidhonger en een behoefte aan connectie. Daarmee gaat zijn noodkreet vandaag zowaar meer viraal dan corona. ‘Best wel ironisch eigenlijk, dat iedereen zich ineens voelt zoals ik.’",Perfume Genius: ‘Ik ben een geile donder en een hebberige hansworst’,nl
9631,Paul Krugman is Nobelprijswinnaar Economie en columnist bij ‘The New York Times’.,"Het Amerikaans beleid zou werknemers moeten helpen, niet doden",nl
9632,De Antwerpse modefotograaf Maxim Leurentop houdt ervan om op zijn modereizen foto’s te nemen die niets met fashion te maken hebben. In deze coronatijden kijkt hij met weemoed terug op zijn laatste reis naar Thailand.,Fotoreeks: Thailand net voor de lockdown,nl
9633,"Neen, er bestaat geen wondermiddel tegen dit coronavirus, wat Donald Trump ook moge beweren. De zoektocht naar een afdoend geneesmiddel verloopt erg moeizaam. ‘Het enige wat we hebben, zijn mogelijke oplapmiddeltjes.’",Waarom het medicijn tegen corona nog niet voor morgen is,nl
9635,"Lees ook de brief aan katje Lee: Liefste katje Lee, de dodelijke injectie wordt live in beeld gebracht\n\nHet euthanasiebevel van het FAVV voor Lee deed heel wat stof opwaaien de voorbije weken. Volgens het FAVV was een spuitje nodig omdat de kater mogelijk aan hondsdolheid (rabiës) zou lijden. Eigenares Ali had Lee bij haar stage geadopteerd in Peru, maar kon het katje door de coronacrisis geen drie maanden in afzondering houden alvorens het mee naar België te nemen. Tegen de piste van euthanasie verzetten onder meer GAIA-voorzitter Michel Vandenbosch en Vlaams minister Ben Weyts (N-VA) zich. Beiden menen dat een quarantaine in België een perfecte oplossing zou zijn.\n\nDaar was het FAVV niet mee akkoord. In samenwerking met de lokale politie verrichte de overheidsinstantie een huiszoeking bij de ouderlijke woning van Ali. Het katje werd echter niet gevonden. Het kwam zelfs tot een rechtszaak waarbij 5.000 euro per uur gevorderd werd dat Ali het katje niet inleverde.\n\nPiste onderzoeken\n\nOp dinsdag richtte Ali’s advocaat Anthony Godfroid een schrijven aan de procureur en Vlaams minister Weyts met de melding dat Ali bereid zou zijn om met het vliegtuig terug te keren naar Peru om de quarantaine van Lee volgens de voorschriften van het FAVV te laten verlopen. Dat is voor het FAVV een mogelijkheid. “Uiteraard bekijken wij alle mogelijkheden. Toen we het euthanasiebevel uitspraken, was het geen mogelijkheid om de kater terug te sturen vanwege de lockdown. Momenteel onderzoeken we of het toch niet mogelijk is Lee in Peru de quarantaine te brengen”, aldus Bonte.\n\nEen vlucht nemen naar Lima zou voor baasje Ali en Lee geen probleem mogen vormen. “Onder meer vanuit Parijs en Amsterdam via New York is dat mogelijk”, zegt Godfroid. Ook de toestemming van Peru zou volgens Godfroid geen probleem mogen zijn. “Daar moeten zelfs enkel honden een vaccin hebben. Katten niet. Daarenboven is Lee gevaccineerd”, licht hij toe. Hoewel Godfroid nog geen officieel antwoord heeft gekregen van het FAVV, zou hij tevreden zijn als het tot een oplossing komt. “Een halve nee is uiteindelijk een halve ja. Zolang katje Lee in leven blijft, is alles goed”, besluit Godfroid.",Voedselagentschap onderzoekt of katje Lee terugsturen naar Peru weer een optie is,nl
9636,Koen De Leus is hoofdeconoom van BNP Paribas Fortis.,Onze aarde is een ramp in wording door ons falen om duurzaam te leven,nl
9637,"De jongste is 34, voormalig radiomaakster bij Qmusic en prille mama van Magnus. De oudste is 36, actrice en presentatrice. Ze doorstaat de lockdown met haar twee zoontjes én haar nieuw lief. In het VTM-programma Groeten uit keerden ze afgelopen week terug naar het jaar 1995. Heidi (links) en Erika Van Tielen, zussen.","Erika en Heidi Van Tielen, zussen: ‘Dankzij Heidi heb ik een fantastisch nieuw lief’",nl
9638,"Leven gaat de mens het best af in gebieden met een jaargemiddelde temperatuur rond de 13 graden. Wil hij dat blijven doen, dan moet een flink deel van de wereldbevolking verkassen.\n\nDe mens is kieskeurig in de temperatuur van zijn leefgebieden, altijd al geweest. Dat kwam eigenlijk als een verrassing uit de studie die een internationale ploeg onderzoekers onder leiding van de Nederlandse hoogleraar Marten Scheffer publiceert in vakblad PNAS.\n\nScheffer is van huis uit ecoloog, en weet dat ieder organisme zijn niche heeft. Maar dat de niche van de mens zo nauw kwam, wist hij niet. “Mensen wonen overal, in de meest uiteenlopende temperaturen en klimaatomstandigheden. We zijn niet te beroerd om dingen uit te proberen, en we kunnen van alles maken – truien, kachels – om ons te beschermen tegen extremen. Maar verreweg de meeste mensen blijken te wonen in gebieden met een heel bepaalde temperatuur: 11 tot 15 graden gemiddeld over een jaar.”\n\nDe onderzoekers keken voor de zekerheid ook naar andere factoren, zoals neerslag, maar niets leverde zo’n duidelijk relatie op als die tussen de mens en zijn omgevingstemperatuur. Scheffer: “Dan vraag je je af: is dat toeval? En neem je een kijkje in de archeologie: was het in de middeleeuwen ook al zo? En nog verder terug. En dan blijkt dat de niche van de mens al zesduizend jaar dezelfde is.” Dus ondanks alle technologie is het temperatuurgebied waarin de mens het best gedijt nog steeds hetzelfde. “Daar steekt een fundamenteel kenmerk van de mens in.”\n\nOok economie heeft ideale temperatuur\n\nDat vermoeden wordt bevestigd door onderzoek uit heel andere hoek, van economen. In een studie van vijf jaar geleden werd gekeken naar invloeden van klimaat en weer op de economie van honderden landen wereldwijd. En daar kwam precies hetzelfde optimum uit: bij een temperatuur rond de 13 graden gedijt de economie het best; in warmere jaren gaat het minder, in koudere ook. En dat zit niet alleen in de opbrengsten van de landbouw, zegt Scheffer, maar in de hele economie.\n\nDe niche waaraan de mens al zo lang is gehecht, is hij nu aan het verstoren. De onderzoekers berekenden wat de klimaatverandering die al gaande is, zal betekenen over vijftig jaar: waar zal de mens dan gebieden vinden met een jaargemiddelde temperatuur tussen 11 en 15 graden?\n\nDoor opwarming komen die gebieden over een halve eeuw dichter bij de polen te liggen, wat vooral op het noordelijk halfrond een fors effect is. Maar belangrijker: de totale menselijke niche krimpt doordat nu nog leefbare gebieden te heet worden; een effect dat zich in een ruime strook rond de evenaar voordoet.\n\ntemperatuur Beeld PNAS / DM\n\nOp de kaart zijn – in zwart – de gebieden te zien waar de gemiddelde jaartemperatuur op dit moment boven de 29 graden ligt. Gearceerd zijn de gebieden waar het in 2070 zo warm zal zijn. Die extreme hitte is nu nog voornamelijk beperkt tot delen van de Sahel. Over vijftig jaar heerst die in een brede strook die loopt van Zuid-Amerika tot het noorden van Australië. Scheffer: “Als we klimaatveranderingen niet weten in te perken, zal extreme hitte gaan heersen in een gebied waar een derde van de mensheid woont.”\n\nAls de niche die hij nodig heeft om te kunnen voortbestaan verschuift, zal de mens de druk voelen om mee te verhuizen. Het is nog lastig om te voorspellen wat dat precies zal betekenen, maar de onderzoekers waarschuwen dat klimaatmigratie veel omvangrijker zal worden dan gedacht. Een voorzichtige schatting zegt dat in de komende halve eeuw 1,5 miljard mensen door klimaatverandering worden gedwongen te migreren. Scheffer: “Een klimaatmigratie op die schaal is ongelooflijk. Op dit moment leven 250 miljoen mensen buiten het land waar ze zijn geboren. En de meesten van hen zijn geen klimaatvluchtelingen.”\n\nMet die conclusie betreden de onderzoekers een politiek mijnenveld. En dat hebben ze gemerkt. “Het heeft de nodige moeite gekost om dit gepubliceerd te krijgen”, zegt Scheffer. “Klimaatmigratie is lang een hete aardappel geweest. Maar je moet dit onder ogen zien. En de wetenschap moet er duidelijk over zijn en niet op kousenvoeten gaan lopen.”\n\nDe dreigende massamigratie zou een extra reden moeten zijn om alles op alles te zetten en klimaatverandering te beperken, zeggen de onderzoekers, ook voor politici die zich niet druk willen maken over de verandering van eigen klimaat.",De mens moet massaal gaan verhuizen voor een leefbaar klimaat,nl
9639,"Inela Nogic werd wereldberoemd toen ze in 1993, te midden van de Bosnische oorlog, werd gekroond tot Miss Sarajevo. Vervolgens moest ze toezien hoe U2 met de eer ging strijken. Een kwart­eeuw na de oorlog blikt ze terug op de dag die haar leven zou veranderen.\n\n“Here she comes...”, zingt Inela Nogic met spottende, groene ogen. “Heads turn around. Here she comes, to take her crown. Verschrikkelijk. De tekst gaat zeker niet over onze oorlog, en de muziek is zó saai.”\n\nInela Nogic heeft het over ‘Miss Sarajevo’, de hit van U2, uitgebracht op 20 november 1995. Precies één dag voordat de presidenten van Servië, Bosnië en Kroatië het vredes­akkoord sloten waarmee er een einde kwam aan de Bosnische oorlog.\n\nDe videoclip van het nummer toont beelden van brandende flatgebouwen en burgers die wegduiken voor kogels van sluipschutters – afgewisseld met Inela’s gezicht als ze hoort dat ze is uitgeroepen tot Miss Belegerd Sarajevo. Haar glimlach ging de wereld rond en werd iconisch, net als de surrealistische beelden van de andere deelnemers die een spandoek met de tekst ‘Don’t let them kill us’ vasthouden.\n\nU2 werd alom geprezen vanwege zijn betrokkenheid bij het oorlogs­leed in voormalig Joegoslavië. Maar zo zag Inela het niet. “Het was hartstikke hypocriet”, zegt ze verontwaardigd. “De band­leden vulden hun zakken over onze rug. Zonder toestemming figureren we al 25 jaar in die video­clip. Dan zou het toch fatsoenlijk zijn geweest ons daarvoor te betalen?”\n\nHet is begin maart als Inela Nogic een café in de Amsterdamse Rivierenbuurt binnenloopt. Heads turn around – op haar 44ste is Nogic met haar 1,80 meter nog steeds een opvallende verschijning. Aanvankelijk aarzelde ze om geïnterviewd te worden over die wonderbaarlijke miss­verkiezing, eind deze maand 27 jaar geleden. Ze had er al zo vaak over verteld aan buitenlandse media. Maar dat in Nederland, het land waar ze sinds 1995 woont, vrijwel niemand haar verhaal kent, gaf de doorslag.\n\nDat verhaal begint met een advertentie die haar moeder Izeta Nogic ziet in de plaatselijke krant, over een schoonheidswedstrijd op 29 mei 1993. De belegering van Sarajevo, de hoofdstad van Bosnië, is dan een jaar bezig. Per dag zijn er gemiddeld 329 bom­inslagen, maar net als iedereen proberen de ouders van Inela gewoon naar hun werk te gaan.\n\nInela Nogic, nu 44: ‘We zochten het gevaar op, voor de kick. Dan renden we door stegen en straten waar scherpschutters actief waren. Levensgevaarlijk natuurlijk.' Beeld Sabine van Wechem\n\nHaar vader is architect, haar moeder secretaresse, Inela is een beeldschone tiener en de prijzen van de schoonheidswedstrijd liegen er niet om: een exclusief modellencontract, kleding uit een chique boetiek en, als klap op de vuurpijl, een reis naar Madrid. Als haar dochter wint, redeneert Izeta, kan het gezin de oorlog ontvluchten en in Spanje een nieuw leven opbouwen.\n\nAls haar moeder vertelt dat ze haar heeft opgegeven voor een miss­verkiezing, is Inela stomverbaasd. “Ben je niet goed bij je hoofd?”, roept ze. Zij, Inela, een rebelse tomboy op sport­schoenen, fan van heavy­metal­muziek en motoren. Ze is liever buiten dan dat ze op de schoolbanken zit.\n\nVeilig is het daar niet, tussen de flatgebouwen van Alipašino Polje, een kinderrijke hoogbouwwijk ten westen van het centrum. Vanuit de omliggende bergen bestoken Servische manschappen met mortiergranaten de omsingelde stad, die kwetsbaar in een kom ligt.\n\nIn de rij staan voor brood of water is een levensgevaarlijke onderneming, maar Inela en haar vrienden moeten naar buiten. “We waren jong en dan denk je niet aan doodgaan”, zegt ze. “We zochten het gevaar zelfs op, voor de kick. Dan renden we door stegen en straten waar scherp­schutters actief waren. Levensgevaarlijk natuurlijk. Gelukkig is niemand van mijn vriendengroep iets overkomen. We wilden vooral lol maken.”\n\nAls ze haar vrienden vertelt over de miss­verkiezing waarvoor haar moeder haar heeft opgegeven, vinden zij dat ze moet meedoen. “Ze riepen: ‘O, Inela! Als jij wint, dan haal je ons uit de oorlog en gaan we met z’n allen in Spanje wonen!”\n\nZe is om.\n\nStrenge winter\n\nDrie weken voor de dag van de miss­verkiezing viert Inela haar 17de verjaardag. De stad is door de Bosnisch-Servische strijdkrachten inmiddels afgesneden van de buitenwereld; de inwoners zitten zonder gas, water en elektriciteit, en ze zijn uitgehongerd. Voor voedsel worden woekerprijzen gevraagd, een pak koffie kost in die dagen 100 Duitse mark (ruim 50 euro). Haar moeder maakt hapjes van het weinige eten dat er nog in huis is. Inela speelt gitaar, er wordt gezongen en er schijnt een lente­zon op het balkon van hun appartement.\n\n“Iedereen had de kou van de strenge winter nog in het lijf”, zo herinnert Inela zich die dag. “Mijn vader had de ijzeren stortbak van de muur gesloopt zodat het ding dienst kon doen als kacheltje. Toen het hout opraakte, doordat alle bomen in de parken waren gekapt, moest hij zijn kostbare collectie boeken opstoken.”\n\nZaterdag 29 mei 1993 is een zonnige en levensgevaarlijke dag in Sarajevo. Terwijl Inela en haar vrienden naar de stad rijden, vliegen de kogels hen om de oren, maar in het cultureel centrum, een gebouw met dikke muren en een ondergrondse zaal, voelen ze zich veilig. Met de volledige medewerking van de militaire leiding van de republiek Bosnië-Herzegovina is alles in het werk gesteld om de wedstrijd tot een groot succes te maken.\n\nTerwijl de zaal vol­stroomt met journalisten en bezoekers, verdwijnt Inela backstage om zich klaar te maken. Van een vriendin heeft ze een zwart jurkje en een colbertje geleend, van haar tante een glimmend wit badpak, afgezet met roze en mint­groene strepen. Het is iets te groot, ze moet een knoop leggen in de schouderbandjes.\n\n“Kijk dan”, lacht ze, terwijl ze de foto laat zien die de hele wereld rondging. “Die zwarte schoenen, geleend van mijn nichtje, waren van die Mozart-schoenen, met vierkante neuzen. We moesten eigenlijk elegante hakjes aan, maar we hadden niks meer.”\n\nMet hun laatste restjes make-up maken de zestien deelnemers zich op. Niet alleen hun gezichten, ook armen en benen worden bepoederd om de blauwe plekken en littekens te maskeren die ze in de oorlog hebben opgelopen. Haar beste vriendin, een Servische, maakt Inela op en kamt haar met ossen­gal en chloor gebleekte korte haar.\n\nNa de verkiezing brengt de band U2 het nummer ‘Miss Sarajevo’ uit, met beelden van Inela Nogic (m.) in de videoclip. 'Zonder toestemming figureren we al 25 jaar in die video­clip. Dan zou het toch fatsoenlijk zijn geweest ons daarvoor te betalen?' Beeld BELGAIMAGE\n\n“De sfeer was pico bello, zegt ze. “Niemand was bezig met winnen, en al helemaal niet met oorlog of religie, ook al deden er behalve moslims ook een paar Servische en Kroatische meisjes mee.”\n\nDat onderscheid noemt ze “onzin”: “Mijn familie deed nooit aan religie en opeens werden we op basis van onze achternaam ingedeeld bij de moslims. Voor de oorlog was mijn beste vriendin gewoon mijn beste vriendin, nu was zij ineens Servisch en ik moslim. Ook in de flat gingen we om met Servische gezinnen. Door de oorlog werden we juist closer, we waren allemaal slachtoffer en doelwit. De kogel van een sluipschutter maakte geen onderscheid tussen een moslim of Serviër.”\n\nEn dan, als alle deelnemers zijn geïntroduceerd bij het publiek, klinkt uit de speakers het protest­lied ‘Eve of Destruction’ van Barry McGuire, uit 1965.\n\n‘The eastern world, it is explodin’,\n\nViolence flarin’, bullets loadin’,\n\nYou’re old enough to kill but not for votin’\n\nInela ziet haar moeder en zusje staan in de volle zaal, ze kijkt naar de camera’s die op hen zijn gericht en voelt zich jong, sterk en onverwoestbaar. Met hun schoonheid, hoopt zij, kunnen ze de oorlog verslaan. Dankzij de missverkiezing kan de wereld niet langer passief toekijken hoe haar stad wordt verwoest.\n\nDe wedstrijd wordt bezocht door 52 journalisten, 23 tv-ploegen en 41 fotojournalisten – het merendeel uit het buitenland. Nadat Inela haar ronden heeft gelopen, wordt ze kort geïnterviewd. De presentator vraagt naar de brandwond op haar been, die te groot is om met make-up te verbergen. Ze vertelt stoïcijns over het ritje achter op de motor waarbij ze met haar kuit tegen de uitlaat was gekomen.\n\nTerwijl de jury in beraad gaat, zingen de zestien meisjes backstage liedjes. En nee, de gedachte dat ze weleens de winnaar kan zijn, komt daar geen seconde in haar op. “Ik hoorde het niet eens toen mijn naam werd omgeroepen. De organisatoren kwamen me uit de kleedkamer halen, ik moest als een van de drie finalisten het podium op.”\n\nOp de camerabeelden, vanuit de zaal gemaakt door de Amerikaanse filmmaker Bill Carter, is te zien hoe onverwacht haar overwinning was: ingehouden adem, verbijstering en dan een zucht van verlichting. Een magische glimlach. Haar bloemen gooit ze in het publiek. “Ik weet nog dat ik vooral blij was dat ik mijn moeder en vrienden niet had teleurgesteld.”\n\nBullshit\n\nDie avond vieren ze thuis een feestje en fantaseren ze over de fantastische prijzen die ze tijdens een speciale lunch overhandigd zal krijgen.\n\n“Maar die prijzen heb ik nooit gekregen. De feestelijke lunch werd steeds uitgesteld, het was te gevaarlijk. En op een gegeven moment hoorde ik niks meer. Mijn vrienden hadden de kleding die ik zou krijgen al onderling verdeeld.”\n\nWel staan er in de weken na de miss­verkiezing horden buitenlandse journalisten op de stoep. Ze vragen Inela naar haar leven en toekomstplannen. Zij antwoordt dat ze daar niet over nadenkt, omdat ze morgen wel dood kan zijn.\n\n“Pas toen ik bijna een jaar later, in april 1994, de stad ontvluchtte, realiseerde ik me hoeveel impact de miss­verkiezing had gehad. Door hoeveel mensen ik werd gezien als symbool van hoop.”\n\nZe leest dan voor het eerst de verhalen, die in de jaren daarna steeds meer worden aangedikt. Dat de deelnemers in militaire kledij over het podium hadden gemarcheerd. Of dat ze voor haar bekroning een automatisch geweer kreeg. “Allemaal bullshit”, zegt ze.\n\nHet verbaast haar dat de miss­verkiezing in oorlogs­tijd 27 jaar na dato nog steeds zo’n grote aantrekkingskracht heeft. Een Frans gezelschap is bezig met een toneelstuk. Een Bosnische film, waarin haar personage wordt vertolkt door een Kroatische actrice, is in de maak. In musea in Sarajevo hangen nog steeds foto’s van haar bekroning en als ze door de stad loopt met haar kinderen, wordt ze door vreemden aangesproken met ‘Miss Sarajevo’. “Eigenlijk ben ik mijn leven lang al Miss Sarajevo. Mijn kinderen zijn er trots op. Voor mij is het een dierbare herinnering.”\n\nNa de wedstrijd ontmoet Inela een Nederlandse foto­journalist, Marco, die geregeld in de belegerde stad verblijft. Het is liefde op het eerste gezicht. Ze trouwen, en omdat Inela nog geen 18 is, moeten haar ouders toestemming geven voor het huwelijk. “We zijn samen naar Nederland verhuisd. Ik was blij dat ik de oorlog achter me kon laten, al was ik de eerste jaren vooral eenzaam. Ik was nog nooit buiten mijn eigen land geweest, nooit eerder zonder familie en vrienden.”\n\nZo wordt het 1995. Inela, die geld verdient met modellenwerk, is in Parijs als ze wordt gebeld door iemand wiens naam ze nooit eerder heeft gehoord: Brian Eno, een wereldberoemde muziekproducent. Hij vertelt haar over een nieuw nummer dat hij samen met U2 heeft gemaakt: ‘Miss Sarajevo’. Ze gaan een video­clip opnemen, opera­zanger Luciano Pavarotti zingt mee, ze gebruiken de beelden van de Amerikaan Bill Carter, die een minidocumentaire over de miss­verkiezing heeft gemaakt. “Geweldig”, zegt ze tegen Eno.\n\nDe jonge Inela tussen de puinhopen van het oorlogs­geweld in Sarajevo. Beeld Sygma via Getty Images\n\n“Toen het nummer een paar maanden later uitkwam, riep iedereen dat het zo mooi was. Maar ik vond het niks. Het was zo bedacht allemaal.”\n\nTwee jaar later leest ze dat U2, op 23 september 1997, een concert geeft in Sarajevo. Daar moet ze bij zijn, als voormalige Miss Sarajevo en hoofdpersoon uit het nummer. Maar een uitnodiging blijft uit. “Mijn toenmalige man heeft nog een verontwaardigde e-mail gestuurd naar het management van U2. Dat ze flink hadden verdiend aan de hit ‘Miss Sarajevo’, en dat hij vond dat ze mij op zijn minst moesten uitnodigen voor het concert.”\n\nGoed idee, mailen ze terug. Als het ‘Sarajevo’-nummer gespeeld wordt, zal Inela worden gevraagd op het podium te komen.\n\nInela gaat naar het concert, maar wordt niet op het podium gevraagd. Wel is er een korte ontmoeting met de band en mag ze mee naar een resort op Kreta. Daar wordt ’s avonds een feestje gehouden bij de vakantie­bungalows. In haar mooiste kleding en op nieuwe zwarte leren laarzen staat Inela bij het zwembad, als een van de managers van de band haar voor de grap in het water duwt.\n\n“Ik was helemaal klaar met die gasten. Na drie dagen vloog ik terug naar Amsterdam. Bono en de andere bandleden hebben me al die tijd niet één keer gevraagd hoe het voor mij was tijdens de oorlog. Het interesseerde ze geen klap.”\n\nWeer die ironische blik. “Een paar jaar geleden veranderde U2 ‘Miss Sarajevo’ in ‘Miss Syria’, met beelden van de Syrische burgeroorlog, terwijl daar nooit een missverkiezing is gehouden. Maar de marketing is slim, heel slim.”\n\nInela Nogic is tegenwoordig grafisch ontwerper. Haar zoon en dochter, een tweeling die ze kreeg met haar tweede, Bosnische man, zijn nu net zo oud als zij toen ze de miss­verkiezing won. Elk jaar gaat ze samen met hen terug voor een bezoek aan haar familie en vrienden.\n\nAls ze door de stad wandelt, ziet ze overal de littekens van de oorlog, die in Sarajevo naar schatting 12.000 slachtoffers maakte, en 56.000 gewonden. Kogel­gaten in gebouwen, overwoekerde ruïnes, asfalt verbrokkeld door de inslagen. De vele begraafplaatsen en gedenktekens, zoals die in de winkelstraat Ferhadija, waar in 1992 met mortieren zestien mensen werden gedood die bij de bakker stonden te wachten. Of de Rozen van Sarajevo: de plekken waar inwoners zijn neergeschoten en waar het asfalt met rode verf is gekleurd.\n\nCorrupte leiders\n\nHet emotioneert haar niet, zegt Inela. Niet meer. “Maar ik maak me wel kwaad over corrupte regeringsleiders die het geld voor de wederopbouw in eigen zak blijven steken, waardoor de oorlog zelfs na 25 jaar nog overal zichtbaar is.”\n\nZe denkt met weemoed terug aan de stad van vóór de oorlog, toen Joegoslavië nog bestond. “Ik overdrijf niet als ik zeg dat ik een perfecte kindertijd had. Het leven was simpel en fijn en Sarajevo was een waanzinnig progressieve stad. Het wemelde er van de kunstzinnige, muzikale en bijzondere mensen.”\n\n“Een miss­verkiezing in oorlogstijd”, zegt ze stellig, “had alleen in Sarajevo bedacht kunnen worden”.",‘De bandleden vulden hun zakken over onze rug’: Miss Sarajevo is al 25 jaar boos op U2,nl
9640,"De musea mogen weer open en M Leuven beet maandag al de spits af met de nieuwe tentoonstelling ‘Rodin, Meunier & Minne’. Een expo die de weinig beschreven link tussen deze drie beeldhouwers en de middeleeuwen blootlegt.","Van Christus tot de denker: ‘Rodin, Meunier & Minne’ toont de link tussen moderne beeldhouwkunst en de middeleeuwen",nl
9641,"Frank Moulaert, KU Leuven - Coöperant Stadsboerderij Kortrijk. Pieter Van den Broeck KU Leuven. Beide auteurs zijn lid van de Onderzoeksgroep Planning en Ontwikkeling van de KU Leuven en reageren op de opinie van Maarten Boudry en Hidde Boersma.","Onderzoekers reageren op Boudry en Boersma: ‘Ongenuanceerd, vertekend geïnformeerd en dualistisch’",nl
9642,"Na twee maanden in ons kot weten we het wel: onze volgende woning moet én een tuin hebben, én een polyvalente ruimte, én dicht bij een park liggen. Drie op de vier mensen die nu op zoek zijn naar een huis, willen daar absoluut een tuin bij. Dat blijkt uit een rondvraag van makelaarsgroep ERA bij 2.000 Vlamingen. ‘En een snelle verbinding met de snelweg hoeft ook niet meer echt.’\n\nDe huizenjacht is afgelopen maandag weer op gang gekomen met de heropening van de immokantoren. Meteen werd duidelijk dat de verplichte thuisisolatie het verlangen naar een ruime woning met veel bewegingsvrijheid heeft doen toenemen. Een rondvraag bij 2.000 klanten van makelaarsgroep ERA bevestigt dat. Drie op de vier ondervraagden zeggen dat ze geen huis zonder tuin meer willen kopen, ook al scoort de woning op andere vlakken, zoals energiezuinigheid of nabijheid van winkels, wel goed. Eenzelfde trend tekent zich af bij appartementen. Voor negen op de tien kandidaat-kopers is een terras een absolute must.\n\n“We hebben allemaal de voorbije acht weken beseft hoe waardevol een tuin of terras is”, zegt CEO Johan Krijgsman. “Ook voor de coronacrisis stonden die twee al bovenaan de verlanglijsten. Maar toen was het bij velen geen absolute voorwaarde. Als de andere punten goed scoorden, wilden ze er wel van af zien. Maar nu zijn tuin en terras wel een must geworden.”\n\nDrukte naar binnen gekomen\n\nSocioloog en ruimtelijk expert Pascal De Decker (KU Leuven) is niet verbaasd: “De voorbije 20,30 jaar zijn veel mensen naar de stad verhuisd. Hoger opgeleide tweeverdieners met kinderen die geïnteresseerd zijn in restaurants en musea waren altijd heel druk bezig buiten het huis. Daarom mocht dat huis wel wat kleiner zijn. Maar vandaag is de drukte naar binnen gekomen: én het thuiswerk, én het schoolwerk, én de recreatie. Logisch dat dat gevolgen gaat hebben en dat we naar meer ruimte gaan verlangen”.\n\nDe wandelingen en fietstochten van de voorbije weken hebben nog een gevolg voor de huizenmarkt. Meer dan de helft (53,8 procent) van de huizenjagers vindt de nabijheid van een park of natuur nu beduidend belangrijker dan vóór de lockdown.\n\nEen op de drie Vlaamse huizenjagers (33,1 procent) geeft aan nu veel meer waarde te hechten aan een grote woonoppervlakte. “Een polyvalente extra ruimte is nu een must geworden, terwijl de nabijheid van een snelweg naar beneden is geschoven op de prioriteitenlijst. Vele Vlamingen zijn tot de conclusie gekomen dat ze liever niet elke dag in de file gaan staan als ze, zoals nu, gewoon thuis kunnen werken”, zegt Krijgsman.\n\nNog een gevolg van de lockdown is dat huizen populairder zijn geworden, ten koste van de appartementen. “Meer dan de helft van de Vlamingen die zo van mening veranderd zijn, waren voor de lockdown nog op zoek naar een appartement. Terwijl hun eerste voorkeur nu dus uitgaat naar een rijhuis, een halfopen bebouwing of een vrijstaande woning. Het feit dat huizen nu meer gegeerd zijn, kan natuurlijk wel de prijs opdrijven. ”\n\nVerkavelingen en lintbebouwingen\n\nDe tendens staat in contrast met het beleidsplan Ruimte Vlaanderen van de Vlaamse regering, dat ervan uitging dat er vanaf 2040 niet meer gebouwd mag worden in de open ruimte. Er wordt te veel gebouwd in Vlaanderen, is de redenering. Elke dag verdwijnt er 7,3 hectare aan open ruimte. Daar moest de betonstop paal en perk aan stellen, maar een akkoord is er nooit gekomen. De vraag blijft niettemin of er in Vlaanderen voldoende ruimte is als bijna iedereen nu in een groot huis met een tuin wil wonen.\n\n“Juridisch is er voldoende ruimte als woonzone ingekleurd om aan die vraag te voldoen”, zegt De Decker. “Maar willen we dat? Als we allemaal huizen met tuintjes gaan bouwen, dan doen we voort met de verkavelingen en lintbebouwingen waar we maatschappelijk juist vanaf wilden. We zaten al met de betonstop en de gedachte dat het allemaal anders moest. Maar door deze crisis heeft dat idee toch wel een knauw gekregen. Kleiner wonen, cohousing… Voorlopig is dat van tafel.”\n\nCollega Kobe Boussauw, professor ruimtelijke ordening aan de VUB, vraagt zich af of de soep zo heet gedronken wordt als ze wordt opgediend. “Het lijkt me niet vanzelfsprekend dat de verschuiving die ERA optekent permanent wordt, zeker niet als binnenkort daguitstapjes en weekendtoerisme weer toegelaten worden. Ik denk ook niet dat de woning met tuin altijd verenigbaar is met andere wensen, zoals dicht bij familie en vrienden wonen of de bewegingsvrijheid van de gezinsleden die niet met de auto rijden.”",Na twee maanden in ons kot willen we een huis mét een tuin,nl
9643,"Rond 23.20 uur kwam bij de politie een eerste oproep binnen. Verschillende bellers volgden. Allemaal maakten ze melding van een grote vechtpartij. Zeker veertig jongeren zouden in de buurt van de Papenvest en de Dansaertlaan met elkaar op de vuist zijn gegaan. “Maar toen onze ploegen ter plaatse waren, zagen we niemand meer.”\n\nSommige bellers meldden de politie dat ze schoten hadden gehoord. “Zeker vier”, zegt politiewoordvoerder Olivier Slosse. “Onze agenten vonden ‘s nachts nergens kogelhulzen of andere sporen van een schietpartij. We hebben intussen contact gehad met een getuige die een huls gevonden heeft op straat. Die huls onderzoeken we.”\n\nAanleiding?\n\nDe politie weet niet of er gewonden zijn gevallen. Op sociale media circuleert een video waarin iemand roept dat er iemand is neergestoken. Maar ook dat kon de politie niet verifiëren. “Er is niemand binnengebracht in de ziekenhuizen die gewond kan zijn geraakt bij de vechtpartij”, zegt Olivier Slosse.\n\nWat de aanleiding voor de vechtpartij was, is nog niet helemaal duidelijk. “We denken dat het iets te maken heeft met twee rivaliserende groepen jongeren uit de wijken in de buurt. Er zijn af en toe spanningen, maar zulke massale vechtpartijen, die zijn ongewoon.”\n\nDe politie houdt sowieso extra toezicht om de coronamaatregelen te handhaven en vanwege het einde van de Ramadan. “We zijn na dit incident uiteraard waakzaam in deze wijk. We willen voorkomen dat jongeren wéér samenkomen om te vechten.”",Grote vechtpartij met geweerschoten in Brussel: ‘Rivaliteit tussen jongeren uit verschillende wijken’,nl
9644,Quizzen is een nationale sport. Het kan zelfs nu de parochiezalen gesloten zijn. Met een computer en een gsm wordt uw bubbel de perfecte ploeg. Wij speelden alvast de quiz van Belpop Bonanza.,Ook tijdens een Huiskamerquiz moet iemand de pintjes halen,nl
9646,"Ook voor de naturisten wordt deze zomer anders. Bredene sluit het enige naaktstrand aan de Belgische kust. Jammer maar begrijpelijk, klinkt het bij Koen Meulemans, de voorzitter van de Federatie van Belgische Naturisten. ‘De naturisten blijven zeker niet in de kou staan.’\n\nWat vindt u van de beslissing om het naaktstrand te sluiten voor een jaar?\n\n“Als Bredene het naaktstrand even on hold zet, kunnen ze de oppervlakte gebruiken voor het grote publiek. Ook op de bufferzones naast het strand mogen dan mensen komen. Zo verdriedubbelen ze de capaciteit voor het ‘textielpubliek’ (de badgasten met kleren aan, YV) en kunnen er meer mensen op een veilige manier in Bredene komen baden.\n\n“Langs een kant vind ik het jammer omdat er maar één naaktstrand is in België, maar ik begrijp het dus ook wel. Op een mooie dag zitten daar zo’n 750 à 1.000 mensen op het naaktstrand samen op een beperkte oppervlakte. Zeker in deze coronatijden is dat eigenlijk not done. Ik denk ook dat die paar honderd meter naaktstrand in Bredene niet zoveel verschil gaan uitmaken.”\n\nWaar kunnen naturisten deze zomer dan wel naartoe?\n\n“We zijn eigenlijk al een tijdje bezig met een promotiecampagne. In België zijn er tien terreinen, bijvoorbeeld in Meerbeek en in Brakel. Dus de naturisten blijven zeker niet in de kou staan. Ik vermoed ook dat de grenzen in beperkte mate zullen opengaan, dus misschien wordt het mogelijk om naar het buitenland te reizen. Pal aan de Nederlands-Belgische grens in Ossendrecht is er trouwens een heel groot naaktterrein van 14 hectare.”\n\nIs er in andere landen meer mogelijk voor naaktrecreatie dan in België?\n\n“In vergelijking met elders doen wij het met die tien terreinen zeker niet slecht. Onze federatie is zelfs de vijfde grootste ter wereld qua ledenaantal. Dat schommelt steeds tussen de 7.000 en de 8.000. Waarschijnlijk zal dat zelfs nog groeien als naturisten enkel naar de naaktterreinen in het binnenland kunnen komen, want daar heb je een lidkaart voor nodig. De kostprijs daarvan ligt tussen de 30 en de 50 euro, afhankelijk van de vereniging.”\n\nKoen Meulemans, voorzitter van de Federatie van Belgische Naturisten. Beeld RV\n\n“Stel dat er iemand met slechte intenties binnenkomt en iets mispeutert, dan is die persoon zijn lidkaart kwijt. En kan die persoon in geen enkel terrein nog binnen. Die lidkaart zorgt dus ook voor veiligheid. Op een naaktstrand, waar iedereen op kan, heb je die veiligheid helemaal niet.”\n\nWat zijn de vooruitzichten dan nog voor het naaktstrand in Bredene?\n\n“De burgemeester, Steve Vandenberghe (sp.a), beschouwt ons als een belangrijke partner, die hij zeker niet kwijt wil, omdat wij een heel trouw en proper publiek vormen. Ik heb met de burgemeester overlegd. Die bufferzones naast het strand worden stilaan overbodig, omdat iedereen ondertussen wel weet waar het naaktstrand is in Bredene. Dus misschien sneuvelt er een deel van de bufferzones zodat het naaktstrand in de toekomst kan uitbreiden.\n\n“De burgemeester heeft ook beloofd om er volgend jaar, als het naaktstrand weer opengaat, een groot feest van te maken. Normaal gezien waren er dit jaar al festiviteiten, omdat het naaktstrand in april 2021 twintig jaar bestaat. Dat zou in juli al gevierd worden op het strand en er ging ook een tentoonstelling komen. Maar dat schuift allemaal naar volgend jaar. We gaan er dan een lap op geven.”",Naturisten kunnen deze zomer niet naar Bredene: ‘Volgend jaar moet een groot feest worden’,nl
9647,"Geen sector creatiever dan de culturele. Dus kan er zelfs in tijden van corona aan cultuur worden gedaan, vanuit uw eigen kot.",Cultuur in tijden van corona? Dit zijn onze tips van vandaag,nl
9648,Elke dinsdag en donderdag schrijft Ann De Craemer over de kleine en grote dingen des levens die haar beroeren.,Plasfietsend kunnen we nog jarenlang vlakbij reizen,nl
9649,"U kent Brugge ongetwijfeld als een pittoresk maar hypertoeristisch Unesco-pretpark. Nu de busladingen Engelsen en treinen vol Japanners hier niet langer gelost worden, kunt u de stad in alle rust (her)ontdekken.",Stad zonder toeristen: nú is het tijd om Brugge te herontdekken,nl
9650,Achttien jaar na zijn vertrek komt Paul Geerts vanuit het niets met een nieuw Suske en Wiske-album op de proppen. Met de looks en feel van De preutse prinses wordt vooral gelonkt naar de fans van vroeger. Opmerkelijk: voor het eerst siert de naam van de nu 83-jarige ex-pleegvader de cover.,Suske en Wiske bestaan 75 jaar. En dat wordt gevierd met een nieuw album,nl
9651,"Als het aan de Europese Commissie ligt, hoeven we deze zomervakantie nog niet helemaal af te schrijven. Maar uiteindelijk bepalen de lidstaten zelf of ze toeristen toelaten. Hoe staat het ervoor in de populaire Europese vakantielanden? ‘Ik begrijp jullie ongeduld, maar we moeten nog even afwachten.’\n\nGriekenland\n\n1 juli. Dat is de inmiddels bijna heilige dag waarop Griekenland weer vakantiegangers op zijn geliefde stranden wil verwelkomen. Daarmee zijn de Grieken vastbeslotener dan andere mediterrane landen. Dat is niet zo vreemd, als je bedenkt dat ze voor een kwart van hun inkomen en banen afhankelijk zijn van toerisme. Maar er is nog zo veel onduidelijk dat het de vraag is of die datum realistisch is, of eerder een gevalletje wishful thinking.\n\nOm te beginnen: hoe gaat zo’n vakantie eruitzien? Hotels en stranden werken aan plannen met een kleine bezetting, afgeschermde ligstoelen en veel zelfservice. Maar buffetten zijn dan weer uit den boze. Dat schrikt toeristen mogelijk af, want hoe leuk is zo’n quarantainevakantie eigenlijk? De komende weken moet duidelijk worden hoe strikt de regels worden.\n\nGriekenland heeft daarnaast de pech dat het voor zijn belangrijkste markten afhankelijk is van vliegverkeer. Komt dat op gang? Komen er coronatests op vliegvelden van aankomst en vertrek? Voor Griekenland is dat wellicht genoeg.\n\nMaar als vakantiegangers bij thuiskomst twee weken in quarantaine moeten, denken ze wel twee keer na voordat ze een weekje op een Grieks strand gaan liggen. Geen wonder dat Athene aandringt op een Europese aanpak. Als die er niet komt, willen de Grieken zelf afspraken maken met andere landen.\n\nItalië\n\nOver het komende toeristenseizoen in Italië bestaat vooral heel veel onzekerheid. De Italiaanse overheid is overtuigd van het belang van de toeristische industrie, goed voor zo’n 13 procent van het bruto nationaal product (bnp). Maar de regering weet nog niet precies hoe de komende zomer eruit gaat zien. Vooralsnog zijn de restaurants, bars en stranden nog gesloten, volgens de plannen moeten die op 1 juni weer toegankelijk zijn. Maar of dat ook gaat gebeuren, hangt af van de besmettingscurve: groeit het aantal besmettingen de komende weken, dan gaat het feest niet door.\n\nElk jaar bezoeken zo’n 94 miljoen buitenlandse toeristen Italië, het is zo goed als zeker dat die dit jaar niet mogen komen. Voor plezierreizen zijn de grenzen nu gesloten en het ziet er niet naar uit dat die deze zomer nog opengaan. De Italiaanse toeristenindustrie en de overheid mikken op het binnenlandse toerisme. Italianen moeten in eigen land op vakantie. Uit noodzaak, maar ook om de eigen economie te ondersteunen. Zo denkt premier Conte aan een vakantiebonus, te besteden in Italië. De branche breekt zich ondertussen het hoofd over hoe ze haar gasten een veilig verblijf kan bieden. Dat gaat van het creëren van fysieke barrières op de stranden – plexiglazen wanden of bamboehutten – tot het opvoeren van het ontsmetten van hotelkamers en het dineren op gepaste afstand.\n\nSpanje\n\nMeer dan 83 miljoen buitenlandse toeristen gaven vorig jaar samen 92 miljard euro uit tijdens hun verblijf in Spanje, maar het grootste deel van dit jaar zullen zij niet welkom zijn, mochten ze al naar het op een na meest bezochte vakantieland van de wereld willen. Alle reizigers die in Spanje arriveren, moeten twee weken in quarantaine.\n\nHet stappenplan van de regering voor de de-escalatie van de strenge lockdown voorziet vooral binnenlands toerisme in juli en augustus. Volgens dat plan zullen de Spanjaarden vanaf 1 juli weer vrij tussen de verschillende regio’s mogen reizen.\n\nDe toerismesector, die zo’n 13 procent van het Spaanse bnp levert, waarschuwt dat die vakantievierende Spanjaarden te weinig zullen zijn om een fiks deel van de bedrijven te redden. Daarvoor is het aandeel van buitenlanders, dat de laatste acht jaar bovendien sterk is gegroeid, veel te groot. Naar verwachting gaan de grenzen in oktober open, de toerismebranche vraagt of het niet eerder kan.\n\nIntussen is het Instituut van de Toeristische Kwaliteit bezig om 21 protocollen op te stellen voor het waarborgen van de hygiëne en gezondheid in onder meer hotels, appartementen, campings, culturele en toeristische attracties en restaurants. Het land wil voorkomen dat een nieuwe epidemie het imago nog verder schaadt. Met meer dan 26.000 doden door het coronavirus is Spanje een van de zwaarst getroffen landen en het vreest dat ook na 2020 de toeristen minder durven te komen.\n\nKroatië\n\nVoor Kroatië, net als Griekenland erg afhankelijk van toerisme, liggen de kaarten iets gunstiger. De kust van Istrië en Dalmatië ligt voor veel West-Europeanen op rijafstand. De Kroaten gokken erop dat een autovakantie veiliger voelt dan een vliegvakantie, in tijden waarin landen zonder pardon hun luchtruim sluiten. Maar ook de Kroaten moeten besluiten over al dan niet testen aan de grens. Bovendien zijn ze afhankelijk van medewerking van landen waar vakantiegangers eerst doorheen moeten rijden.\n\nTurkije\n\nLangzaamaan heft Ankara de reisrestricties op die sinds maart gelden in Turkse steden. Deze stapjes moeten volgens president Erdogan niet verward worden met een terugkeer naar het normale leven. Hoewel eind deze maand restaurants en cafés volgens planning weer voorzichtig open mogen, moeten eigenaren aan strenge gezondheidsvoorwaarden voldoen om gasten binnen te mogen laten.\n\nToch gloort voor de vakantieganger met een voorliefde voor de Turkse kust een lichtpuntje aan de horizon. Minister van Toerisme Mehmet Nuri Ersoy kondigde maandag een ambitieus plan aan om het toerisme zo snel mogelijk weer op te starten. Hij wil daarvoor certificaten voor ‘veilige en hygiënische’ vakanties introduceren. Alle partijen zouden zich daarbij aan bepaalde strikte richtlijnen voor hygiëne en afstand moeten houden. Hotels mogen bijvoorbeeld slechts 60 procent van hun capaciteit inzetten en alles moet voortdurend worden gedesinfecteerd.\n\nAl in juni zouden de eerste buitenlanders naar Turkije moeten kunnen komen. Het gaat daarbij in de eerste plaats om bestemmingen als de populaire resorts aan de kust. Ook de Nederlands/Turkse reisorganisatie Corendon hoopt al in juni weer vluchten aan te kunnen bieden. Het bedrijf kondigde maandag aan coronavrije reizen naar Turkije te organiseren, waarbij reizigers voorafgaand aan de vlucht getest worden en na aankomst hun resort niet mogen verlaten.\n\nTurkije is er bijzonder veel aan gelegen dat het toerisme op gang komt. Het economisch instabiele land was juist uit een recessie aan het krabbelen toen het coronavirus wereldwijd landen tot ingrijpen dwong en de luchtvaart volledig stillegde. Vorig jaar ontving Turkije nog 50 miljoen toeristen, waarmee de sector goed was voor 12 procent van het bnp. De vrees bestaat dat het aantal dit jaar slechts een fractie daarvan zal zijn. Het aantal toeristen in maart was nog slechts een derde van wat het in dezelfde maand van 2019 was. En toen moesten veel landen nog een lockdown invoeren.\n\nDuitsland\n\nBondskanselier Merkel en de deelstaatleiders beslisten gisteren dat het toerisme in Duitsland weer mag opstarten, maar het is nog onduidelijk op welke manier dat gaat gebeuren. Elke deelstaat moet verordeningen maken met basisnormen en regels voor huisvesting, infectiebescherming en maximaal toegestane bezettingsgraad.\n\nDe aan Nederland grenzende deelstaat Noordrijn-Westfalen heropent maandag als eerste campings en vakantiewoningen en op 21 mei hotels. Maar alleen voor Duitse toeristen. De deelstaat wil met onze regering overleggen over het toelaten van Nederlanders. De overige vijftien deelstaten laten in de loop van de maand weer toeristen toe, maar zwijgen over buitenlandse bezoekers.\n\nDe grens met Nederland is open. Wel zijn er tot en met morgen nog verscherpte controles. Volgende week wordt beslist over een eventuele verlenging. Bezoekers zonder dwingende reden – toerisme is dat niet – kunnen worden geweigerd.\n\nIn Duitsland geldt naast de 1,5 meterregel een verbod op samenkomsten van meer dan twee personen (gezinnen en huisgenoten uitgezonderd) en een mondkapjesplicht in winkels en in het stads- en streekvervoer.\n\nRestaurants en terrassen gaan binnenkort weer open (dit verschilt per deelstaat), kroegen blijven voorlopig dicht. Deelstaten moeten zelf het aantal coronabesmettingen controleren. Als er binnen een week meer dan vijftig nieuwe gevallen bijkomen, gaan winkels, horeca en toerisme onmiddellijk weer op slot.\n\nVerenigd Koninkrijk\n\nIn het Verenigd Koninkrijk maakt men zich zorgen over het toerisme. Op dit moment is de lockdown vrij strikt: Britten mogen een keer per dag naar buiten voor een ommetje of om te sporten. Vakanties zijn uit den boze: ze mogen zelfs niet naar hun eigen buitenhuisje elders in het land. Vorige week werd premier Johnson ondervraagd over wat de regering deed om toeristische gebieden te beschermen tegen een tweede piek als gevolg van binnenlands toerisme. “We kunnen niet toestaan dat zo’n grote toestroom een tweede golf van de ziekte veroorzaakt,” benadrukte hij. Over buitenlandse toeristen ging het niet eens, maar het is lastig voor te stellen dat we deze zomer massaal naar Cornwall, het Lake District en andere trekpleisters kunnen reizen.\n\nOp dit moment worden niet-essentiële reizen vanuit Nederland naar het Verenigd Koninkrijk sterk afgeraden, maar het kan wel. Reizen is lastiger, maar wel mogelijk: ook toen de virusverspreiding op een hoogtepunt was. Maar toerisme is uiteraard geen essentiële reis, dus nu een vakantie boeken lijkt onverstandig. Op dit moment kijkt de regering-Johnson naar het versoepelen van de lockdown, maar het lijkt erop dat kroegen, hotels en restaurants pas als laatste hun deuren weer mogen openen. Ook theaters blijven nog dicht, en hoe het met de musea moet, is nog zeer onduidelijk. De standaardactiviteiten tijdens een weekendje Londen, Edinburgh of Manchester zijn voorlopig onmogelijk.\n\nFrankrijk\n\nU verheugt zich op het geluid van de Provençaalse krekels, de smaak van bouillabaisse en de geur van lavendel? Dan wordt u waarschijnlijk teleurgesteld.\n\nFrankrijk lijkt voor het eerst in zijn geschiedenis huiverig voor buitenlandse toeristen. “Misschien kunnen Europeanen deze zomer in Europese landen op vakantie, maar misschien wordt zelfs dát wel aan banden gelegd,” zei president Macron deze week cryptisch.\n\nZijn Nederlanders straks nog welkom op de Franse stranden? “Het is nog te vroeg om dat te zeggen,” zei staatssecretaris Lemoyne (Toerisme). “Ik begrijp jullie ongeduld, maar we moeten nog even afwachten.” Eind mei wordt in Frankrijk pas een balans opgemaakt.\n\nDe regering heeft wel bekendgemaakt dat cafés, restaurants en stranden – onder voorwaarden en op termijn – weer open kunnen gaan. Maar of de grenzen óók weer opengaan voor toeristen uit de buurlanden is nog ongewis.\n\nVooralsnog komen er op Franse campings nauwelijks buitenlandse reserveringen binnen, laat de campingfederatie FNHPA weten. Als de telefoon gaat, vertelde een campinghouder, is dat meestal juist voor een buitenlandse annulering. “Als het toerisme weer aantrekt, zal dat deze zomer vooral te danken zijn aan Franse vakantiegangers die in eigen land blijven,” zei staatssecretaris Lemoyne.",Vakantieplannen? Zo staat het toerisme ervoor in EU-landen,nl
9652,Sammy Mahdi is federaal parlementslid namens CD&V.,Het recht om homoseksualiteit als een ziekte te beschouwen heeft geen plaats in onze samenleving,nl
9653,Sasha Van der Speeten zet deze week in DM Zapt de blik op oneindig. Vandaag: The Midnight Gospel op Netflix,‘The Midnight Gospel’ breekt je hoofd open als een Kinder Surprise-eitje,nl
9654,"België schakelt een versnelling hoger in het ontwikkelen en testen van vaccins. Met de nieuwe Europese anti-infectie-eenheid van de Antwerpse en Brusselse universiteiten UA en ULB zullen we veel sneller weten welke vaccins het beste werken. Vijf vragen over de Belgische vaccinopolis.\n\nWat is het doel?\n\nDe ontwikkeling van vaccins vraagt tijd. Heel veel tijd. Het vaccin tegen baarmoederhalskanker? Dat heeft ruim tien jaar in beslag genomen. Maar nu de hele wereld zowat in lockdown is door het coronavirus, beseft iedereen dat het noodzakelijk is om die tijd zo veel mogelijk te verkorten. Zo’n vaccinopolis kan wat dat betreft een cruciale rol spelen, net omdat onderzoekers op die manier heel snel een bulk aan informatie kunnen verzamelen.\n\nBovendien: het ene vaccin is het andere niet. “Iedereen is nu koortsachtig op zoek naar een vaccin tegen Covid-19"", zegt Julien Brabants, voormalig afgevaardigd bestuurder van farmabedrijf GSK in België en een van de trekkers van dit dossier. “Vraag is: wie zal de eerste zijn? Maar daar moet je dus mee oppassen, want het is niet omdat iemand de eerste is, dat dit ook het beste vaccin zal blijken. Wie weet biedt het tweede of derde vaccin een veel betere bescherming en zou je als overheid dus beter daarop inzetten. Dankzij zo’n eenheid kan je dat een pak sneller achterhalen.”\n\nHoe gaan ze dat precies doen?\n\nVia een zogeheten Controlled Human Infection Model-studie (CHIM), iets wat op dit ogenblik enkel mogelijk is in de Verenigde Staten en het Verenigd Koninkrijk. Op het Europese vasteland bestaat die mogelijkheid nog niet binnen een academische setting.\n\nOp de Campus Drie Eiken van de UA in Wilrijk komt er hiervoor een afgescheiden quarantaine faciliteit met dertig bedden. De bedoeling is om daar dertig gezonde proefpersonen in onder te brengen. Vijftien van hen krijgen een vaccin, de andere vijftien niet. Vervolgens worden ze blootgesteld aan een virus. Ofwel gaat het om een verzwakte versie van het virus, ofwel om het virus zelf. In het laatste geval enkel op voorwaarde dat er een doeltreffende therapie beschikbaar is. Het moet ethisch aanvaardbaar zijn.\n\nDe proefpersonen blijven al die tijd ter plaatse en worden van nabij opgevolgd. “Je kan die vrijwilligers niet zomaar naar huis sturen”, zegt immunoloog Arnaud Marchant (ULB). “Ze moeten constant worden gemonitord. Ook om de veiligheid van de samenleving te garanderen.“\n\nHet team van Marchant gaat vervolgens hun immuunrespons op het vaccin én het virus analyseren. “Stimuleert het vaccin een doeltreffend immuunantwoord? Wat is de beste samenstelling van een vaccin? Dat gaan wij onderzoeken.”\n\nHet immuunsysteem is uitermate complex, benadrukt hij. “Je moet een heleboel parameters gaan meten. Soms gaat een immuunsysteem in overdrive, wat net enorm schadelijk kan zijn voor de patiënt. Bij het coronavirus bijvoorbeeld zien we dat regelmatig. Dat mag bij een vaccin natuurlijk niet gebeuren.”\n\nIn 2017 had vaccinoloog Pierre Van Damme een gelijkaardig, maar tijdelijk project in Antwerpen. Poliopolis heette dat en het haalde toen de wereldpers. In een containerdorp werden twee kandidaat-vaccins voor polio getest. “De proefpersonen zijn toen 28 dagen in die containers gebleven”, zegt Van Damme. “Ze mochten pas naar huis nadat we onder meer zeker waren dat ze niet meer besmettelijk waren, en alle gegevens verzameld waren over de veiligheid en het immuunantwoord van het vaccin.”\n\nPoliopolis was alvast een gigantisch succes. Die studie maakte duidelijk dat de twee geteste kandidaat-vaccins veilig waren. “Maar het was een uniek project in een tijdelijke constructie”, zegt Van Damme. “Met een ‘vaccinopolis’ kunnen we dit voor heel wat toekomstige vaccins doen.”\n\nWie gaat dit betalen?\n\nVoor het hele project is 40 miljoen euro nodig. De helft daarvan komt van de federale regering, zo werd dit weekend op de federale ministerraad beslist. Met dit geld kan alvast de gespecialiseerde infrastructuur in Antwerpen en Brussel worden gebouwd.\n\nEr is dus nog 20 miljoen euro nodig om de hele vaccinopolis te realiseren. Aangezien het om een publiek-private onderneming gaat, wordt daarvoor gekeken naar particuliere financierders. Van Damme maakt zich sterk dat hij die fondsen zal vinden.\n\n“Momenteel zijn we met de UAntwerpen en ULB nauw verbonden met belangrijke internationale spelers.” Hij verwijst daarmee naar onder meer Peter Piot, hoofd van de London School of Hygiene and Tropical Medicine (LSHTM) en de bekende Bill & Melinda Gates Foundation. “Dat we van de regering al 20 miljoen euro hebben gekregen, zal een belangrijk signaal zijn om potentiële financiers te overtuigen”, zegt Van Damme.\n\nDe farmaceutische industrie zal op termijn zeker gebruik kunnen maken van de nieuwe sites om er hun vaccins sneller te testen. “Maar ze gaan dit project niet mee financieren”, benadrukt Van Damme. “Het is een onafhankelijk academisch centrum.” Ook andere onderzoeksinstellingen zullen er hun kandidaat-vaccins kunnen laten testen.\n\nZal dit voor het langverwachte coronavaccin zorgen?\n\nNeen, het is niet de bedoeling om in dit verband vaccins te gaan ontwikkelen. De eerste stap moet elders gebeuren: bij farmaceutische bedrijven of onderzoeksinstituten zoals het Rega-instituut van de KU Leuven. Zodra die eerste stap is gezet, kan deze Europese anti-infectie-eenheid in actie schieten. Daar zullen die kandidaat-vaccins sneller kunnen worden getest op hun werkzaamheid door middel van CHIM-onderzoeken.\n\nVoor corona zit er al heel wat in de pijplijn. Zo’n 130 groepen zijn volop aan het zoeken naar een vaccin. De kans dat daar iets bruikbaars uit komt, is dus meer dan reëel.\n\nIn welke mate de Belgische vaccinopolis een verschil kan maken bij een coronavaccin, hangt af van de timing. De eerste steen wordt gelegd in 2021, het hele project zou begin 2022 operationeel moeten zijn.\n\n“Ik ben ervan overtuigd dat we nog een rol zullen kunnen spelen in het Covid-19-verhaal en zeker erna”, zegt Van Damme. “Stel: we hebben eind 2021 drie à vier mogelijke vaccins. Dan zullen we in België snel kunnen achterhalen wat de werkzaamheid ervan is. Ook eventueel volgende Covid-19-vaccins kunnen we onderzoeken. Bovendien: dit is één crisis en één pandemie. Er zullen er nog volgen en dan is dit initiatief cruciaal om goed voorbereid te zijn.”\n\nHoe belangrijk is dit?\n\nUniek en revolutionair. Met die twee woorden wordt het hele project door de betrokkenen steevast omschreven.\n\n“Voor dit soort testen moeten we altijd naar de Verenigde Staten of het Verenigd Koninkrijk”, zegt Marchant. “Nu kunnen we het gewoon zelf doen.” Het zorgt ervoor dat vaccins sneller op de markt kunnen komen. Zo hopen de onderzoekers de procedure met een jaar tot anderhalf jaar te kunnen verkorten.\n\nOok financieel is het interessant. Met zo’n CHIM-studie kunnen onderzoekers veel sneller en beter de werkzaamheid van een vaccin inschatten. Zo vermijd je dat er grote en dure studies worden opgezet met vaccins met een eventueel minder goede outcome.\n\nIn politieke hoek leeft de hoop dat België in Europees verband zo een belangrijkere rol zal kunnen spelen. Dat benadrukken premier Sophie Wilmès (MR) en minister van Volksgezondheid Maggie De Block (Open Vld).",Zo wordt België het absolute epicentrum van Europa voor de ontwikkeling van vaccins,nl
9655,Joël De Ceulaer is senior writer bij De Morgen.,Marc Van Ranst is geen psycholoog,nl
9656,‘Baby One More Time’ van Britney Spears is de ‘beste debuutsingle aller tijden’. Dat vindt alvast het muziektijdschrift Rolling Stone.,‘Baby One More Time’ van Britney Spears is ‘beste debuutsingle aller tijden’,nl
9657,"‘Het leven na de lockdown’, noemde Europees Commissaris Margrethe Vestager (Concurrentie) het bijna poëtisch. Ze doelde op de zomervakantie waar de burger naar snakt en die voor de toeristische sector – goed voor 10 procent van het Europese bruto binnenlands product – van levensbelang is. Woensdagmiddag presenteerde de Commissie een serie aanbevelingen om nog iets van die zomervakantie te redden.\n\nVestager en haar collega’s Breton (Interne Markt), Johansson (Binnenlandse Zaken), Valean (Transport) en Kyriakides (Gezondheidszorg) benadrukten dat alles staat of valt met de ontwikkeling van de coronapandemie. Een dalende besmettingsgraad brengt vakanties dichterbij, een tweede virusgolf legt alles weer stil. Het zijn de lidstaten die beslissen over het opheffen van restricties. De adviezen van de Commissie zijn bedoeld om de nationale acties op elkaar af te stemmen en de reiziger meer zekerheid te geven.\n\nGrenzen\n\nDe huidige daling van het aantal nieuwe coronabesmettingen en sterfgevallen rechtvaardigt volgens de Commissie een eind aan de zware reisrestricties (geen overbodige verplaatsingen) en grenscontroles. Landen en regio’s waar de besmettingsgraad min of meer gelijk is, zouden de grenzen voor elkaar weer mogen openen. Als een land dat voor één regio of ander land doet, moet het zijn grenzen openen voor alle regio’s en landen met een soortgelijke epidemiologische situatie. Discriminatie op basis van nationaliteit mag niet. Landen die zich daaraan schuldig maken – ‘hier geen coronaverdachte Italianen/Spanjaarden/Britten’ – kunnen rekenen op strafmaatregelen.\n\nDe lidstaten wordt indringend verzocht hun virusdata aan het European Centre for Disease Prevention and Control (ECDC, het Europese RIVM) door te geven, zodat de Commissie een digitale kaart kan opstellen waarop de burger de gezondheidsrisico’s zelf kan bezien.\n\nDe Commissie bepleit de ontwikkeling van zogenoemde ‘corona-apps’ die de burgers waarschuwen als ze in contact zijn geweest met iemand die besmet is met het coronavirus. Gebruik van de app is altijd vrijwillig, de app moet in alle EU-landen werken en de privacy van de burger moet gegarandeerd zijn.\n\nHet bestaande inreisverbod voor mensen van buiten de EU wordt, als het aan de Commissie ligt, verlengd tot half juni.\n\nTransport\n\nOok tijdens de reis staat veiligheid (voorkomen besmettingen) voorop, zowel voor de toerist als voor het transportpersoneel. De Commissie adviseert tickets online te bestellen en zelf te printen. Afstand houden is noodzakelijk bij het inchecken van bagage en het instappen bij trein, bus, vliegtuig of veerboot. Om de kans op besmettingen te minimaliseren, adviseert de Commissie trein- en busmaatschappijen en veerboten minder plaatsen te verkopen zodat de benodigde 1,5 meter afstand mogelijk is. Voor vliegtuigen wacht de Commissie een advies van de luchtvaartorganisaties af.\n\nHet dragen van mondmaskers (niet-medische) zou verplicht moeten zijn voor het personeel, alsook handschoenen. Voor reizigers zijn maskers raadzaam, vooral als afstand houden niet goed mogelijk is (in vliegtuigen). Deuren van het openbaar vervoer moeten altijd vanzelf opengaan (geen knop indrukken), wagons en bussen dienen steeds grondig te worden gereinigd. De verkoop van eten en drinken tijdens de reis is in principe verboden.\n\nToerisme\n\nHotels, vakantiebungalows en -appartementen, campings, restaurants, cafés, stranden en toeristische trekpleisters, moeten zo veilig mogelijk voor de toeristen zijn. Dat betekent duidelijke protocollen (voor iedereen in te zien) over de hygiëne, de bezettingsgraad, het dragen van maskers en handschoenen door het personeel en de anderhalvemeterregel.\n\nDe Commissie adviseert ziekenhuizen in toeristencentra zorg te dragen voor voldoende bedden (inclusief de intensive care) voor zowel de toeristen als de lokale bevolking. De lokale autoriteiten zijn verantwoordelijk voor voldoende testkits en goed toezicht om bij een eventuele nieuwe corona-uitbraak direct quarantainemaatregelen op te leggen. Idealiter weet de toerist voor hij vertrekt welke maatregelen van kracht zijn op zijn vakantiebestemming.\n\nConsumentenrechten\n\nVan nogal wat burgers werd de geplande ski- en voorjaarsvakantie geannuleerd. Datzelfde zal gebeuren bij een deel van de reeds geboekte zomervakanties. Op basis van EU-wetten krijgt die burger zijn geld binnen enkele weken terug van de reisorganisatie, de luchtvaartmaatschappij en hotelketen. Door de lockdown zitten die bedrijven echter in zware financiële problemen. Als alle gedupeerden hun geld terugvragen, dreigen faillissementen.\n\nDe Commissie houdt vast aan het recht op compensatie in cash geld als de gedupeerde dat wil. Tegelijk stelt ze voor het alternatief via zogeheten vouchers (tegoedbonnen) aantrekkelijker te maken. Deze vouchers voor reizen en accommodatie zouden gegarandeerd moeten zijn, ook als het bedrijf failliet gaat. En als de burger ze niet gebruikt binnen 12 maanden, volgt automatisch alsnog teruggave van het geldbedrag.",De grenzen op een kier: zo kunnen we deze zomer toch op vakantie,nl
9658,"In den beginne kwam er naar The National gemiddeld twee man kijken, zelfs de paardenkop bleef thuis. De grote sprong van cafégroep naar festivalheadliner kwam er precies tien jaar geleden, met de release van het alle registers opentrekkende High Violet. Die machtige plaat krijgt straks een vuistdikke heruitgave op vinyl, mét extra tracks. Maar eerst: een terug- én vooruitblik.","The National: ‘Misschien is dit het einde, misschien keren we na de coronacrisis niet meer terug’",nl
9659,Hoe weet ik of mijn zelfgemaakt mondmasker voldoende beschermt? Ben ik immuun wanneer ik Covid-19 heb gehad? En krijgen we een tweede coronagolf in het najaar? 17 vragen over het coronavirus voor u beantwoord.,"De zin en onzin van de 1,5 meter-maatregel: 17 coronavragen beantwoord",nl
9660,"Het reproductiegetal, of de R-waarde, is in België gestegen van 0,6 naar 0,8. Dat betekent dat 10 besmette personen gemiddeld 8 andere mensen besmetten. Als die besmettingsgraad boven 1 uitstijgt, is dat slecht nieuws, want dan kan het virus zich weer exponentieel verspreiden. Toch moeten we ons volgens professor Van Gucht op dit moment nog geen zorgen maken over de stijgende besmettingsgraad. “Het zit nog altijd ruim onder 1 en er is geen indicatie dat het aan het stijgen is richting 1 of hoger dan 1”, klonk het in VTM Nieuws.\n\nVolgens de viroloog is het nog te vroeg om het effect van de versoepelingen van de coronamaatregelen, zoals de vierpersoonsregel, te zien op de besmettingsgraad. “Dat zullen we pas volgende week of over twee weken kunnen merken, of niet merken. Op dit moment zijn de cijfers heel gunstig, maar we surfen nog op de strenge lockdown van een tijdje terug.”\n\nOm de grenzen weer te kunnen openen met bijvoorbeeld Nederland en/of Frankrijk moeten in de betrokken landen “de risico’s gelijklopend zijn”, legde Van Gucht nog uit. De viroloog vindt ook dat er dan afspraken met de buurlanden moeten worden gemaakt over het opsporen van eventueel besmette personen met wie Belgen in het buitenland in contact kwamen.","Besmettingsgraad stijgt van 0,6 naar 0,8: ‘Geen reden tot ongerustheid’",nl
9661,"Kevin Mayer, die aan het roer stond van Disney+ tijdens de lancering van de streamingservice, vertrekt naar TikTok. Dat hebben beide ondernemingen bekendgemaakt.",Baas Disney+ stapt over naar TikTok,nl
9662,Begin dit jaar kon je hier al lezen hoe acteur Ben Affleck ‘uitvoerig vertelde over zijn zoveelste overwinning van de drankduivel’. In zijn nieuwste film ‘The Way Back’ kruipt hij in de huid van een alcoholist en speelt hij misschien wel de meest therapeutische rol van zijn leven.,‘The Way Back’: zo fragiel zag je Ben Affleck nog nooit ★★★☆☆,nl
9663,"“Wanneer mensen het toilet gebruiken, is het belangrijk om het deksel naar beneden te laten tijdens het doorspoelen. Er kunnen wolken ontstaan die viruspartikels bevatten. Het is belangrijk dat die partikels in de toiletpot blijven en niet in de ruimte kunnen vliegen. Het is natuurlijk ook belangrijk om je handen te wassen na elk toiletbezoek”, zegt viroloog Steven Van Gucht tijdens de persconferentie van het Crisiscentrum.\n\nVan Gucht gaf ook andere tips in verband met de risico’s op besmetting met het coronavirus. “Het is belangrijk om te begrijpen waar mensen elkaar kunnen besmetten. Het risico hangt van twee belangrijke factoren af: de duur van het contact en de nabijheid ervan. Wanneer we elkaar kruisen zonder elkaar aan te spreken kunnen we het risico als verwaarloosbaar beschouwen. Bij een gesprek van enkele minuten op minder dan 1,5 meter zonder mondmasker is het risico groter. Het risico wordt nog groter naarmate het contact langer duurt en intenser is.”\n\nSituaties\n\n“Eén viruspartikel is onvoldoende om iemand te besmetten. Je hebt minstens enkele honderden of duizenden nodig vooraleer je daadwerkelijk besmet kan worden. Wanneer iemand het virus weinig uitscheidt, heb je langdurig contact nodig om besmet te raken. Wanneer iemand grote hoeveelheden uitscheidt, is dat wel mogelijk, bijvoorbeeld bij hoesten of niezen. Men kan makkelijk een miljoen partikels uitscheiden bij niezen of hoesten. Dat is voldoende om meerdere personen tegelijk te besmetten. Het dragen van een masker vangt een deel van de druppels op en kan de besmettelijkheid verminderen. Maar het is geen garantie, want een deel van de druppels kan ontsnappen langs zijkant van het mondmasker. Een masker geeft geen garantie om het virus niet over te dragen”, benadrukt Van Gucht.\n\n“Ook als we praten kunnen we het virus verspreiden, veel minder dan bij hoesten of niezen. We hebben meerdere minuten contact nodig om iemand te besmetten wanneer we praten. En ten slotte kan het virus verspreid worden als we gewoon ademen, ook dan verspreiden we een kleine hoeveelheid druppels. Door gewoon in elkaars aanwezigheid te zijn, hebben we al meer dan een uur nodig om besmet te raken”, luidt het.\n\nPlaatsen met risico op besmetting\n\n“De belangrijkste plaatsen waar besmetting plaatsvindt, zijn plaatsen waar we binnen zitten in een afgesloten ruimte en waar een slechte luchtcirculatie is. Zeker wanneer we luid praten. We verspreiden in dat geval meer partikels dan wanneer we gewoon praten. Dat is zo bij feestjes, soms op werkvloer en ook in de thuissituatie wanneer we mensen ontvangen”, aldus Van Gucht.\n\n“We kunnen zorgen dat we met niet te veel mensen in één ruimte vertoeven, afstand houden van elkaar, een mondmasker dragen en een goede ventilatie. Zet zo veel mogelijk ramen en deuren open. Tijdens de zomerperiode is dat natuurlijk makkelijker dan in de winter. In ruimtes waar een mechanische ventilatie is, is het belangrijk om die te laten draaien, best 24 op 7. Men moet vermijden dat de lucht gaat hercirculeren.”",‘Zet ramen zoveel mogelijk open en doe wc-deksel naar beneden bij doorspoelen’,nl
9664,Achtenvijftig vrouwelijke fotografen uit de Benelux verenigen zich voor het online-initiatief The Female Gaze. Om geld in te zamelen voor slachtoffers van huiselijk geweld. ‘Fotografie is ook een vorm van empowerment.’,Haal het werk van deze fotografen in huis en steun slachtoffers van huiselijk of seksueel geweld,nl
9665,"Nu de zomervakantie met rasse schreden nadert en coronacurves stabiliseren, durven we opnieuw aan reizen te denken. Europa stelt vandaag alvast een roadmap voor. Zullen we nog vliegen? Of kiezen we allemaal voor de mobilhome?\n\n“Wie is al eens naar de Cévennes geweest?” Het is een vraag die professor toerisme en economische geografie Dominique Vanneste (KU Leuven) jaarlijks op haar nieuwbakken studenten afvuurt. “In een groep van gemiddeld zeventig studenten zie ik meer wenkbrauwen fronsen dan vingers in de lucht.”\n\nWanneer de professor vraagt wie al eens naar Latijns-Amerika is geweest en een wandeling heeft gemaakt door het Andesgebergte, krijgt ze een pak meer respons. “Die studenten in de opleiding met een vak als toerisme en duurzame ontwikkeling vinden dat ze duurzaam bezig zijn omdat ze daar zijn gaan wandelen. Maar ze kiezen wel de goedkoopste vluchten en nemen een vliegtuig of drie om daar te geraken.”\n\nVanneste geeft het voorbeeld van haar studenten niet om ze te veroordelen. Ze wil enkel aantonen hoe reizen, en ook verre reizen, een recht zijn geworden. Een recht waar ongeveer heel de wereld al meer dan zeven weken niet van heeft kunnen genieten. Een recht waar we met zijn allen in zijn gaan overdrijven. “De toeristische sector en toeristen zijn het laatste decennium soms hun doel voorbijgeschoten”, zegt Vanneste. “We vliegen bij wijze van spreken Europa en de wereld rond voor een Facebook-foto.”\n\nEn dat legde de toeristische sector geen windeieren. “Bijna overal ter wereld is toerisme als een ontwikkelingshefboom gebruikt”, zegt sociaal-cultureel antropoloog Noël Salazar (KU Leuven). Het probleem is dat het economisch zodanig succesvol werd, dat bepaalde regio’s er volledig afhankelijk van werden. “Venetië kreunde onder toeristen pre-corona. Nu smeekt het dat ze terugkomen.”\n\nVoor Europa is toerisme van groot belang. De sector is goed voor 10 tot 11 procent van de economie van de EU. Het gaat om ongeveer 27 miljoen banen. Jaarlijks reizen meer dan 650 miljoen toeristen door Europa. Vooral in het zuiden van Europa is toerisme een haast onmisbare economische motor. En dat lag de voorbije weken allemaal op zijn gat.\n\nGeen wonder dat Eurocommissaris Thierry Breton, bevoegd voor de Europese interne markt, beloofde om hotels, restaurants, touroperators en zelfs vliegmaatschappijen te helpen om door de coronacrisis te raken. Vandaag komt de Europese Commissie met een aantal richtlijnen en protocollen, onder andere over hoe grenzen kunnen openen en aan welke regels hotels en campings zich zullen moeten houden. “Maar”, zo liet hij in een speech meteen verstaan, “daarna moeten we, snel, de Europese toeristische sector hervormen.”\n\nAdemruimte\n\nLees: het moet allemaal een stuk duurzamer. “Er leefde al een tijdje het gevoel in de sector dat we niet konden blijven doorgaan zoals we bezig waren”, zegt Ulf Sontagg van Institute for Tourism Research. Bewoners van steden als Dubrovnik, Amsterdam, Barcelona en ook Brugge hadden genoeg van respectloze toeristen. Erfgoedbeschermers zagen met lede ogen aan hoe oneindige stromen bezoekers niet alleen cultureel erfgoed vertrappelden, maar ook hopen afval achterlieten.\n\nVraag is nu of het coronavirus de resetknop kan zijn voor de toeristische sector? Zorgt de gedwongen pauze voor een duurzamer, slimmer en minder gehaast toerisme? Zowel Vanneste, Salazar als Sontagg hoopt van wel. Al kunnen ze wel redenen bedenken waarom dat niet meteen het geval zal zijn.\n\n“Net als de mens is toerisme zeer veerkrachtig”, zegt Ulf Sontagg. “Het coronavirus is niet de eerste crisis die het moet overwinnen.” En ondanks terroristische aanslagen, natuurrampen, ziektes zoals SARS en zelfs een financiële crisis in 2008 is de sector blijven groeien. Door de band genomen duurt het in getroffen gebieden ongeveer een jaar, soms twee, vooraleer restaurants, hotels en souvenirwinkeltjes weer op volle toeren kunnen draaien. Zonder dat er iets fundamenteels verandert. “Het is niet dat er geen duurzame initiatieven zijn,” zegt Salazar, “maar die blijven meestal in de marge hangen.”\n\n“Alleen kent de coronacrisis zijn gelijke niet”, zegt Vanneste. “Het is niet lokaal én het kan nog lang aanslepen. Hoe langer het duurt om een vaccin te vinden, hoe groter de kans dat zowel toeristen als de toeristische sector fundamenteel hun mentaliteit én manier van aanpakken zullen moeten wijzigen.”\n\nZonnen op het strand, enkel na reservatie? Beeld Kevin Laminto (Unsplash)\n\nWe zullen bijvoorbeeld moeten wennen aan het idee dat we als toerist niet meer kunnen gaan en staan waar we willen wanneer wij dat willen. “Een van de zaken waar men voor corona veel te weinig in heeft geïnvesteerd, is het zogenaamde visitors management”, zegt Vanneste. We kennen het nochtans allemaal van in een aantal musea waar we een bepaald tijdslot moeten reserveren of van in pretparken waar interactieve kaarten en informatie in wachtrijen een goed idee geven waar je als bezoeker best heen kan.\n\nZolang er geen vaccin is, zullen vakantiebestemmingen moeten nadenken hoe ze op een veilige manier toch een minimaal aantal toeristen kunnen ontvangen. Kijk bijvoorbeeld naar de initiatieven aan de kust in Galicië en de Costa Brava. Daar zijn al heuse plannen uitgetekend om stukjes strand af te tekenen met koorden zodat zonnebaders zich geen zorgen hoeven te maken dat er plots iemand zijn of haar handdoek op minder dan anderhalve meter drapeert. “Voor bestemmingen als Venetië en Brugge is het minder eenvoudig om gelijkaardige technieken te gebruiken voor hun publieke ruimte maar het is niet onmogelijk”, zegt Vanneste. “Wie weet worden we die anderhalve meter en dat gevoel van ademruimte als toerist wel gewoon.”\n\nUlf Sontagg kijkt graag nog wat verder. De coronacrisis is volgens hem het uitgelezen moment om als lokale toeristische sector na te denken welke toeristen je precies wil ontvangen. “Tot nu toe was de strategie: we zetten de deur open voor iedereen, als het maar geld opbrengt. Gevolg: ons huis lag bij wijze van spreken overhoop.” Hij vindt dat Europese regio’s kunnen leren van onder andere Scandinavië en Vlaanderen. “Jaja, echt waar. Vlaanderen is op dat gebied een voortrekker: jullie zetten duidelijk in op cultuurliefhebbers, en ook wielertoeristen zijn heel welkom.” Sontagg vindt dat regio’s daar veel beter over moeten nadenken. “Wil je als regio nog wel bussen vol Amerikanen of Chinezen ontvangen die enkel uit zijn op souvenirs?”\n\nVakantiehuisjes en mobilhomes\n\nOp dit moment is het nog steeds niet duidelijk of Europese landen binnenkort hun grenzen zullen openen voor toeristen. En als ze dat doen onder welke voorwaarden zal dat gebeuren? Zullen we moeten bewijzen dat we niet ziek zijn? Zullen Europese landen elkaars coronacurves beoordelen om toeristen al dan niet toe te laten? Zullen we onze temperatuur moeten laten meten om de grens over te steken?\n\n“Ik kan het je niet vertellen,” zegt Sontagg, “maar ik ben optimistisch. In Duitsland kunnen we stilaan weer reizen in het binnenland. De volgende stap zijn waarschijnlijk de buurlanden. Al zullen er heel duidelijke protocollen opgesteld moeten worden door de overheden. Bovendien zullen toeristen heel flexibel moeten zijn. De regels kunnen nu eenmaal elke week veranderen.” De Duitser verwacht dat Europese toeristen in de eerste plaats voor vakantiehuisjes en mobilhomes zullen kiezen. “Winkelen in een supermarkt is even gevaarlijk in Duitsland als in Frankrijk. Voor de rest blijft voor elke Europeaan gelden: afstand houden en mondmaskers dragen.”\n\nOf mensen nog willen vliegen, durft Sontagg nog niet te voorspellen. “Bovendien moet Europa eerst zijn grenzen weer openen voor toerisme. Wanneer dat zal gebeuren, hangt af van de evolutie van het virus.” De grootste budgetvlieger in Europa, Ryanair, liet deze week weten dat het klaar is om vanaf 1 juli opnieuw 1.000 vluchten per dag uit te voeren met de nodige veiligheidsvoorschriften. Zo zijn volgens het promofilmpje van de lagekostenmaatschappij alle vliegtuigen plots met state-of-the-art-verluchtingssystemen voorzien. Er wordt aan passagiers gevraagd om thuis hun temperatuur te meten voor vertrek. Ze krijgen ook de boodschap mee dat die ook nog eens bij het boarden gemeten kan worden. Wie koorts heeft, stapt niet op. Mondmaskers zijn gedurende de hele reis verplicht.\n\nMaar het is niet omdat grenzen zullen openen en omdat vliegtuigmaatschappijen er alles aan doen om opnieuw te vliegen, dat we er plots allemaal op uit zullen trekken, denkt Vanneste. “Denk aan de gezinnen die tijdens de eerste lockdown vast kwamen te zitten op Tenerife. Wie wil dat risico nemen?”",Hoe corona onze manier van reizen drastisch gaat veranderen,nl
9666,"In de Canvas-reeks De kinderen van de Holocaust, vanavond voor het laatst op Canvas, vertaalt Joost Jansen (36) de gruwel van de oorlog in animaties die door je hoofd blijven spoken. Ook bij Jansen zelf, zo blijkt. ‘Ik moest mezelf beschermen tegen de verhalen die ik te horen kreeg.’",Joost Jansen illustreert ‘Kinderen van de Holocaust’: ‘Ik vond het heel moeilijk om die verhalen los te laten’,nl
9667,"Wie zit er dezer dagen niet elke avond om zeven uur aan zijn buis geplakt? Allemaal willen we weten wanneer het weer helemaal goed komt. Twitteren en scrollen op sociale media volstaat niet meer, we hunkeren naar de vertrouwde gezichten van onze nieuwslezers om het ons persoonlijk te vertellen. Stef Wauters (52) is zo’n gezicht en geef toe: is het niet zalig om elke dag even mee te drijven op het zachte timbre van zijn stem, die je vertelt wat je moet weten en doen? De kopman van VTM Nieuws weet dat zijn rol niet min is: ‘Er is maar één ding groter dan huidhonger, en dat is nieuwshonger.’",‘De functies van nieuwsanker en hoofdredacteur combineren ging echt niet meer’,nl
9668,"Door corona levert Brussels Airlines vandaag een strijd op leven en dood, maar eigenlijk vloog ‘onze luchtvaartmaatschappij’ ook de voorbije twintig jaar zelden zonder turbulentie. Een verhaal van wispelturigheid aan de stuurknuppel, een gebrek aan smoel en veel tegenslag. ‘Het lijkt echt alsof wij voor het ongeluk zijn geboren.’\n\nHet is illustrerend voor het bedrijf, zo zegt iemand die jarenlang aan de top van Brussels Airlines meedraaide, wat nu gebeurt. “Opnieuw een verandering van koers. Dat is nooit anders geweest en dat is nu net het tragische aan de geschiedenis van Brussels Airlines. Door duizend banen te schrappen hopen ze weer te evolueren naar de businessmaatschappij die mikt op de lange afstand en vooral de winstgevende Europese verplaatsingen wil doen. De vakantiebestemmingen zullen ze weer links laten liggen. Maar op dat niveau waren ze jaren geleden ook en toen zei CEO Bernard Gustin dat het niet houdbaar was om een maatschappij met 2.900 mensen te runnen zonder voldoende vliegverkeer in de zomermaanden en in de weekends. De groei door vakantiebestemmingen was dus nodig.\n\n“Ze vliegen in cirkels: van een kleine speler evolueren naar een specialist op de lange afstand, dan transformeren naar een lowcostmaatschappij, een paar jaar later opeens met de Star Alliance en lounges uitpakken om dan wat later onder ‘Eurowings’ weer op de lagekostenklanten te mikken. En nu weer de focus op de lange vluchten. Je kan jezelf niet blijven heruitvinden: ooit houdt het op.”\n\n80 jaar Sabena\n\nIn 2001 hield het na net geen tachtig jaar op voor Sabena: de Belgische luchtvaarttrots was al vele jaren verlieslatend en ging na de aanslagen van 9/11 failliet. Dochteronderneming Delta Air Transport (DAT) was wel winstgevend, werd onder impuls van topfunctionaris en edelman Etienne Davignon overgenomen door SN Air Holding en kon dankzij de slots, de vliegtuigen en het personeel van Sabena onder SN Brussels Airlines doorgaan.\n\n“Zij deden Europese vluchten met kleine toestellen en groeiden organisch”, zegt luchtvaartspecialist Luk De Wilde. “Met toestellen van het ter ziele gegane Citybird knoopten ze na een tijdje weer aan met langeafstandsvluchten op Afrika, waar Sabena door de jaren een sterke reputatie had opgebouwd. Op die manier had de jonge maatschappij mooie groeikansen, maar in 2004 wilden de aandeelhouders Virgin Express overnemen. Een lagekostenmaatschappij van Richard Branson die eind jaren negentig naar Brussel was gekomen. Ze wilden de markt vergroten, maar dat was geen slimme zet. Branson heeft veel geld verdiend aan de deal, maar SN Brussels Airlines had er miserie mee. De SN-piloten vlogen met Airbussen en plots met de Boeings van Virgin vliegen was een hele omschakeling met veel kosten en opleidingen. Dat is niet welkom als je Ryanair wil bekampen.”\n\nIn november 2001 ging Sabena failliet. Dochteronderneming DAT kon verder als SN Brussels Airlines Beeld REPORTERS\n\n“Nooit begrepen,” zegt een insider, “waarom wij opeens tegen Ryanair en Easyjet moesten boksen. De directie maakte een analyse waarin stond dat onze ticketprijzen niet meer dan 20 euro duurder mochten zijn dan die van Ryanair, want anders zou de Belg niet toehappen. En dat hebben we zelden kunnen waarmaken. Trouwens: om door een mooie inkomhal langs de winkeltjes te lopen in Brussel hebben toeristen geen 20 euro extra over. Ze reden met plezier naar Charleroi om daar hun auto goedkoop te laten staan aan de luchthaven die door het gewest overgesubsidieerd wordt. De luchthaventaks is daar 3 à 4 euro per passagier en in Brussel is dat bijna het tienvoud. Ryanair vliegt met zelfstandige piloten die met hun vennootschappen in fiscale paradijzen weinig belastingen betalen op hun lagere vergoedingen. Daar kan je niet tegenop met de Belgische loonlasten.”\n\nOneerlijke concurrentie, dus. “Alsof naast de Delhaize een Poolse supermarkt komt waar ze ook Coca-Cola verkopen, maar hun personeel aan Poolse normen betalen. Onbegrijpelijk dat de politiek dat allemaal heeft laten betijen.”\n\nLuchtvaartspecialist Luk De Wilde zegt dat het aanvankelijk een goede deal was, met Lufthansa. “Brussels Airlines zat onder een grote paraplu en Lufthansa kon meer vliegen op Afrika, waar ze niet van tel waren. In 2016 echter konden ze door een heel vreemde deal voor peanuts (2,6 miljoen euro, red.) de volledige aandelen van Brussels Airlines kopen.” Beeld dm\n\nDe maatschappij die sinds 2007 als Brussels Airlines door het luchtruim ging, maakte maar moeilijk winst. In de voorbije tien jaar maar vier keer. “Het personeel deed keihard z’n best en was verre van overbetaald, maar het was altijd iets. Soms lijkt het alsof wij voor het ongeluk geboren zijn”, zucht een insider. “De cijfers waren nooit fameus, maar daar konden wij ook vaak niets aan doen. De redenen waardoor wij ooit geld hebben verloren, zijn niet bij te houden: de stakingen bij de luchtverkeersleiders en de bagagisten, dan was er weer een IJslandse vulkaan die begon te spuwen, boetes voor geluidsoverlast in Brussel, de SARS-epidemie, de Belgische regering die ambras maakte met de Congolese overheid waardoor de tickets naar Congo een tijd veel duurder werden en die route plots verlieslatend was, de aanslagen in 2016.”\n\nMet de regelmaat van de klok kwam er dan wel een nieuw transformatieplan op tafel. “Meestal sloten ze het boekjaar verlieslatend af”, zegt De Wilde, “maar er was wel potentieel: de rode cijfers kwamen deels door grote investeringen in nieuwe toestellen. Als jonge maatschappij is dat verlies geen ramp.”\n\nMinderheidsaandeelhouder\n\nMaar het geld moet er natuurlijk wel zijn. Toen Brussels Airlines in 2008 in financiële ademnood kwam, sloot BA een deal met Lufthansa. De Duitsers werden minderheidsaandeelhouder, namen een deel van de investeringen over en legden 45 miljoen euro op tafel. “Aanvankelijk een goeie deal”, zegt De Wilde. “Brussels Airlines zat onder een grote paraplu en Lufthansa kon meer vliegen op Afrika, waar ze niet van tel waren. In 2016 echter konden ze door een heel vreemde deal voor peanuts (2,6 miljoen euro, red.) de volledige aandelen van Brussels Airlines kopen.”\n\nOnder CEO Wolfgang Mayrhuber was de integratie bij Lufthansa een meerwaarde vanuit Belgisch perspectief, maar dat veranderde toen de huidige CEO het voor het zeggen kreeg. “Na de tragische crash van een Germanwings-toestel door een zelfmoord van een piloot, kwam Eurowings – een lagekostenmaatschappij waar Brussels Airlines werd ingepropt”, zegt de ex-topper van BA. “Opnieuw een hele transformatie waarbij wij zelfs een hub in Düsseldorf moesten openen en dat draaide van geen kanten. Na twee jaar opnieuw de stekker daar weer uit en weer een andere koers. Die Duitsers hebben in het begin de vruchten van het Afrika-verhaal geplukt, maar ook daar kregen ze klappen van Air France, Iberia en andere maatschappijen. Vanaf dan hebben ze de Belgen stiefmoederlijk behandeld. Wij zijn daar het lelijke bastaardkind van wie ze niet goed weten wat ermee aan te vangen.”\n\nLuk De Wilde: “Het gevolg is dat Brussels Airlines nooit echt een ‘smoel’ heeft gehad. En in een concurrentiële omgeving krijg je het dan lastig. Dat Brussel de Europese hoofdstad is, is voor de maatschappij niet altijd een zegen, ook een vloek. Alle maatschappijen die zichzelf respecteren in Europa, vliegen op Brussel: de concurrentie is enorm.”\n\nSmurfen\n\nOok de Belgen zijn volgens een ex-BA’er deels oorzaak dat er nooit een hoge vlucht is genomen. “Als je ziet hoe de Nederlanders KLM beschermen, hoe de Duitsers omspringen met Lufthansa en de Fransen hun maatschappij als een waardevolle troef beschouwen: dat chauvinisme hebben wij nooit gehad. Een voorbeeld dat alles zegt, is dat Belgische para’s die de Belgische ambassade in Congo beschermen geregeld met Turkish Airlines vliegen in plaats van met Brussels Airlines. De Belgen hebben dat gevoel van ‘onze maatschappij’ nooit gehad. Dat los je niet op met de smurfen, Kuifje en de Rode Duivels: hier boeken ze liever een andere maatschappij als die 10 euro goedkoper is.”\n\nHoe lang zal dat nog een optie blijven? “Van het pokerspel zal veel afhangen”, zegt Luk De Wilde. “Lufthansa voelt zich baas in eigen kot en laat zich de wet niet dicteren voor een zak geld. Doen we verder of trekken we de stekker eruit? Daarover zullen zij alleen wikken en wegen. Ik hoor onheilspellende berichten dat het scenario van vandaag weleens op korte termijn achterhaald zou kunnen zijn.” (ssb)","Nee, zorgeloos vliegen was het nooit voor Brussels Airlines",nl
9669,"De coronacrisis legt de zwakheden van het voedselsysteem bloot: hier moet eten worden vernietigd, daar dreigt honger. De keten zou veel korter moeten om voedsel eerlijk te kunnen verdelen.\n\nTerwijl vrieshuizen van visserijbedrijven aan de Noordzee vol raken met makreel, haring of blauwe wijting, is op de voedselmarkten in West-Afrika steeds minder vis te zien. De importeurs in Nigeria hebben door de coronacrisis onvoldoende (olie)dollars om de vis bij hun West-Europese reder af te nemen. Miljoenen mensen aan het eind van deze voedselketen dreigen hun dagelijkse proteïnerijke maaltijd uit de Noordzee te missen.\n\nIn de supermarkten in de Verenigde Staten raken de schappen met vlees leeg omdat de slachthuizen vanwege corona-uitbraken moesten sluiten. De varkens, kippen en koeien in de overvolle stallen moeten waarschijnlijk worden geruimd “terwijl ze de natie hadden kunnen voeden”, verzuchtte de topman van Tyson Foods vorige week bij de aankondiging van de sluiting van de vleesverwerkingsfabrieken. “De voedselketen is aan het breken”, aldus de multinational uit Arkansas.\n\nDe Covid-19-pandemie heeft in enkele weken tijd de kwetsbaarheid en ongelijkheid van het mondiale voedselsysteem blootgelegd. Op de akkers aan de ene kant van de wereld rotten de aardbeien weg omdat er geen seizoenskrachten of afzetmarkten meer zijn, aan de andere kant van de wereld dreigen tekorten omdat voedsel de landsgrenzen niet meer over komt. Voor miljoenen mensen in arme landen dreigt acute hongersnood en ook in het rijke Westen worden de rijen bij de voedselbank dagelijks langer. En dat terwijl er in de wereld ruim voldoende voedsel is.\n\nHet is niet de eerste keer dat de zwakheden in de voedselketen aan het licht komen. In 2008 leidden grote tekorten aan graan en rijst tot een wereldwijde voedselcrisis met politieke en sociale onrust in tal van landen tot gevolg. Exportbelemmeringen en hamstergedrag aan de ene kant van de wereld leidden tot fenomenale prijsstijgingen aan de andere kant. Burgers in de armste landen, vooral in Afrika, die afhankelijk zijn van geïmporteerd voedsel, betaalden onderaan in de voedselketen de hoogste prijs.\n\nDe belangrijkste les die de wereld uit deze voedselcrisis trok, behoedt de wereld tijdens de coronapandemie vooralsnog voor grote voedseltekorten. Protectionisme, zo weten we nu, kan catastrofaal uitpakken. De meeste landen proberen nu hun grenzen open te houden en de neiging tot hamsteren te bedwingen. Ook Afrika is zich bewust geworden van zijn kwetsbaarheid door importafhankelijkheid. In tal van landen is de landbouwproductie er opgevoerd, al kan die nooit de voorspelde verdubbeling van de bevolking in 2050 bijhouden.\n\nReflexen\n\nOndanks de geleerde lessen hervallen sommige landen tijdens de coronacrisis in oude reflexen. Zo hebben Rusland en Kazachstan hun graanexport aan banden gelegd, heeft Vietnam een rem op de export van rijst gezet, zijn Saudi-Arabië en Egypte toch begonnen met voorraden aan te leggen en is op de Balkan de export van fruit en oliën verboden. En ondanks de gezamenlijke wil om de wereldhandel door te laten gaan, leiden grenscontroles en afstandsmaatregelen onvermijdelijk tot vertragingen in de transportketen. Hierdoor lopen voedselprijzen toch weer op en zijn weer vooral de burgers in arme landen de klos.\n\n‘Covid-19 is een wake-upcall’, schreef onder meer de denktank IPES Food (International Panel of Experts of Sustainable Food Systems), die enkele jaren geleden werd opgericht door Olivier De Schutter, voormalig rapporteur voor het Recht op Voedsel van de Verenigde Naties. “De zwakheden in het mondiale voedselsysteem die nu aan het licht komen en door de klimaatverandering de komende jaren alleen maar zullen worden versterkt, bieden juist ook de kans om tot een duurzamer en rechtvaardiger systeem te komen”, zo schrijven de experts.\n\nMaar hoe? Dat de voedselketen sterker moet worden, en eerlijker, en duurzamer, daar is iedereen het over eens. Over de oplossingen lopen de meningen uiteen, al wijzen velen naar de grootschalige commerciële landbouw als bron van al het kwaad. Om de boodschappen in onze supermarkten zo goedkoop te houden, verdienen landarbeiders aan de andere kant van de wereld immers een hongerloontje en verwaarlozen ze hun eigen zelfvoorzienende akkertjes. Nu in die landen miljoenen burgers hun inkomen in de informele economie als dagloner, schoonmaker of marktverkoper kwijt zijn als gevolg van de lockdowns, dreigt voor hen honger.\n\n“Corona legt de ongelijkheid in ons voedselsysteem bloot”, zegt landbouweconoom Roel Jongeneel van de Universiteit Wageningen. “Burgers in deze landen zijn veel kwetsbaarder voor prijsschommelingen, omdat ze veel meer aan voedsel besteden dan wij; gemiddeld 40 tot 60 procent van hun inkomen. In het Westen besteden wij nog maar gemiddeld 11 procent van ons inkomen aan voedsel. Als ons brood een paar cent duurder wordt, dan merken we het nauwelijks.”\n\nVissers in Dakar hebben nog nooit zo weinig verkocht, zeggen ze. Maar ze gaan door, hopend op betere tijden. Beeld RV\n\n“Corona heeft de leugen blootgelegd dat industriële landbouw de enige manier is om de wereld te voeden”, zegt de bekende Britse landbouwactivist en econoom Raj Patel, werkzaam aan de Universiteit van Texas en auteur van onder meer het boek Stuffed and Starved: The Hidden Battle for the World Food System. “Als één grote toevoerketen alles bepaalt, dan barst het hele voedselsysteem. Alle horrorverhalen over boeren die melk weggooien en voedsel dat wordt vernietigd op de velden komen van industriële voedselketens”, zo zei hij vorige week tegen onderzoeksplatform The Intercept. “In werkelijkheid zijn het de kleinschalige en gediversifieerde landbouwnetwerken die nu het veerkrachtigst blijken.”\n\nHet verkorten van de ketens lijkt dus een van de logische oplossingen. Het gesleep met voedsel over de wereld is bovendien toch maar slecht voor het milieu. In het Westen wordt hierop al een voorschot genomen. Nieuwe bezorgdiensten met seizoensgebonden groenten en kazen, worsten en wijnen van de boer om de hoek schieten in heel Europa en de VS als paddenstoelen uit de grond. Leuk voor de happy few, maar niet voor iedereen weggelegd. “Toch is het goed dat we kritisch kijken naar onze eigen consumptiepatronen”, zegt Jongeneel.\n\nGeen doel\n\nZelfvoorzienendheid is wat Jongeneel betreft geen doel op zichzelf en bovendien een luxe die lang niet alle landen zich kunnen veroorloven door een gebrek aan voldoende vruchtbare grond. “Het is zeker belangrijk dat ontwikkelingslanden meer investeren in hun eigen landbouw- en voedselsystemen. Maar dat betekent niet dat er op den duur geen geïmporteerd voedsel meer nodig is. Met kortere voedselketens zou je arme landen ook de mogelijkheid ontnemen om te produceren voor export. De footprint van sperzieboontjes uit Kenia is bovendien niet per se groter dan die uit serres van bij ons of van de biologische boer om de hoek.”\n\nGoede handel, kortom, is juist ook een middel om mondiale ongelijkheid weg te nemen. Maar, waarschuwt Jongeneel, “dan zullen we hier meer voor ons voedsel moeten gaan betalen. Een beter evenwicht zouden we bereiken als we vervuilende industrie met prijsprikkels langzaam uitbannen. Dan wordt duurzaam en eerlijk geproduceerd voedsel vanzelf lonend én betaalbaar.”",Voedselketen kreunt onder corona: voedsel de hele wereld rondslepen is niet langer houdbaar,nl
9670,"Als Oliver Naesen (29) tijdelijk minder goed slaapt, komt dat door zijn hoogte­kamer en niet omdat hij niet kan koersen, einde contract is, pas een huis heeft gebouwd en deze week zijn koppositie in De Container Cup verloor aan Greg Van Avermaet. ‘Van Hans Vanaken had ik wel meer verwacht in De Container Cup. Wat een gezichts­verlies.’","Oliver Naesen, profrenner en positivo: ‘Rustig fietsen, dat kan ik dus niet’",nl
9671,"Na zijn val in de Tour nu bijna een jaar geleden, leek de carrière van Wout van Aert (25) in gevaar. ‘Ik zag hem strompelen en dacht: hij zal nooit meer kunnen wandelen’, zegt zijn vrouw Sarah. Het jonge stel slingerde tussen hoop en vrees, en werd zwaar op de proef gesteld, maar kwam de klap te boven. Tot het coronavirus de toprenner in quarantaine duwde.\n\nSarah De Bie: “In februari, tijdens de hoogtestage van Team Jumbo-Visma in Tenerife, begonnen de berichten over het coronavirus door te sijpelen. Ik verbleef op 5 kilometer van het hotel dat in lockdown was gegaan. In wilde paniek ben ik vertrokken en in Wout zijn hotel gaan slapen. Vervolgens ben ik 24 uur onderweg geweest om thuis te geraken. Vluchten waren geannuleerd en alles liep in het honderd. En terug thuis bleek er een koffer achtergebleven te zijn.\n\n“Een week later zou ik naar Italië reizen om er met mijn ouders en een koppel vrienden naar de Strade Bianche te gaan kijken. Ik zou er ook voor VTM en Het Laatste Nieuws werken. Omdat alles steeds onzekerder werd, besloten we de reis te annuleren. Toen de organisatie verzekerde dat de Strade toch zou doorgaan, hebben we opnieuw geboekt. Maar hij werd uiteindelijk toch afgelast. Wout en ik zijn toen naar ons appartement in Girona vertrokken. De ene na de andere koers werd ondertussen afgelast. Als coureur hoop je zo lang mogelijk dat alles gewoon kan doorgaan, maar al snel beseften we dat dat onmogelijk was.\n\n“De laatste avond in Girona zijn we uit gaan eten. Tot dan hadden we niet echt iets van de coronacrisis gemerkt, maar die avond liepen we plots alleen door de straten. In het restaurant waren we de enige klanten. Pas ’s anderendaags hadden we door dat de premier van Catalonië iedereen had opgedragen om binnen te blijven, en de Catalanen volgden dat strikt op. Voor mij was dat de druppel: ‘Ik wil nú naar huis!’ Ons appartement daar is onze tweede thuis, maar in crisissituaties wil je toch het liefst in België zijn. We hebben onze vlucht omgeboekt en zijn in allerijl naar huis gevlogen, net vóór Spanje in lockdown ging.”\n\nMaakte Wout zich zorgen?\n\n“Niet echt. Volgens de eerste berichten was het maar een griepje. Zodra je het had gehad, kon je het niet nog eens krijgen. Goed, dacht ik, dan wil ik het gráág hebben! Het besef dat het veel erger was dan gedacht, drong maar langzaam tot ons door.”\n\nOndertussen ligt het wielrennen stil, net als alle andere sporten. Hoe is het om in quarantaine te zitten met een werkloze renner?\n\n“Het voelt vreemd aan. Ik heb hem graag thuis, hoor, maar rond deze tijd is dat erg ongewoon. En als hij niet koerst, gaan we meestal op vakantie. Of we gaan op restaurant of ergens iets drinken. We zitten niet graag stil, we doen altijd iets. Dat kan nu niet, behalve een beetje sporten. We zitten voltijds thuis en dat merk je aan kleine dingen: ik moet vaker het huis schoonmaken, de wasmachine draait vaker en ik moet meer koken. En we hebben de tuin van wintermodus in lentemodus zien gaan. Dat was nieuw: anders zijn we zelden thuis in deze periode. We genieten nu van simpele dingen, zoals koken en brood bakken – zuurdesembrood, een idee van Wout. Maar als hij kookt, blijf ik beter uit zijn buurt: hij volgt een recept tot in de kleinste details, terwijl ik er losser mee omspring. Dat zorgt weleens voor wrijvingen als we samen in de keuken staan, dus dat proberen we te vermijden. (lacht)\n\n“Eigenlijk hebben we vooral ons huis ontdekt: we wonen hier nog maar een jaar. En we genieten van ons gietijzeren fornuis. Je kunt het nog het best vergelijken met de kachel van vroeger. Ik had een gasfornuis gewild, maar er ligt geen gasleiding in onze straat, en toen is ons oog daarop gevallen. Ik heb het me nog geen seconde beklaagd: koken is een belevenis geworden. Ik heb voor het eerst stoofvlees klaargemaakt, en chili con carne. Anders eten wij dat niet, maar het viel in de smaak bij Wout. Nu, moeilijk is dat niet: hij is een bourgondiër.”\n\nHij kan nu niet koersen, maar wat is er voor jou weggevallen?\n\n“Ik werkte in een koffiebar hier in Herentals. Leuk werk, vooral als de mensen mij aanspraken: ‘Gij trekt keihard op de vrouw van Wout van Aert!’ (lacht) Je moest ze zien kijken als ze hoorden dat ik het ook ben. Met een blik van: ‘Gíj, in een koffiebar?!’ Ja, denk ik dan, dat kan dus wel, hè. Ik hield me ook bezig met onze kledinglijn. Voor de Ronde van Vlaanderen wilden we een paar nieuwigheden lanceren, maar de mensen zijn voorzichtiger geworden in hun aankopen. Een deel van onze stock hebben we intussen weggeschonken aan het ziekenhuis in Herentals. Eerst wilden we een inzamelactie houden, maar toen bleek dat ze vooral T-shirts nodig hadden om onder hun pakken te dragen. We hebben niet lang moeten nadenken.”\n\nMis je de koers?\n\n“Toch wel. Ik had dat niet verwacht. Vooral toen ze oude wedstrijden op tv begonnen uit te zenden, kreeg ik het lastig. Alsof ik de stress miste. Meer dan ooit beseffen we hoe hard ons leven rond de koers draait. Alles staat of valt ermee.”\n\nKunnen de heruitzendingen Wout bekoren?\n\n“In het begin hebben we wel gekeken. En laatst nog naar die editie van Luik-Bastenaken-Luik waarin Frank Vandenbroucke triomfeerde – een megagrave koers! Maar we blijven er nooit speciaal voor binnen. Bij mooi weer gaan we liever fietsen of op ons terras zitten. Onze bomma was er zelfs helemáál niet voor te vinden. (lacht) Koersen van te lang geleden waarin Wout niet meerijdt, interesseren haar niet. Onlangs wond ze zich nog eens op aan de telefoon: ‘Waarom zenden ze die van vórig jaar niet uit?’ (lacht)”\n\nEr is ook virtueel gekoerst. Er was de Ronde van Vlaanderen op rollen, gewonnen door – voor wat het waard is – Greg Van Avermaet. Wout maakte geen al te beste beurt.\n\n“(lacht) Hij fietst gewoon veel liever buiten. Hij heeft ook weinig ervaring op rollen. Ik zat de hele tijd naast hem op een stoel: nog nooit heb ik hem van zo dichtbij zo zien afzien! Voor de sponsors was het wel goed dat hij in the picture kwam, maar het is echt niet zijn ding.”\n\n‘Vóór de coronacrisis werkte ik in een koffiebar hier in Herentals. Leuk werk, vooral als de mensen mij aanspraken: ‘Gij trekt keihard op de vrouw van Wout van Aert!’’\n\nDOELLOOS RONDRIJDEN\n\nHeb je door de quarantaine een andere Wout leren kennen?\n\n“Nee. Wij zijn zeven jaar samen en kennen elkaar van vóór alle drukte rond zijn persoontje. Dan heb je weinig geheimen voor elkaar. Vóór de quarantaine had ik al gezien dat hij rustiger is geworden naast de koers.”\n\nHeeft de quarantaine hem prikkelbaarder gemaakt?\n\n“Ons allebei, vooral omdat we onze vrienden en familie missen. Dat er niet gekoerst wordt, hebben we een plaats gegeven: de gezondheid komt nu op de eerste plaats. In het begin volgden we het coronanieuws op de voet, maar gaandeweg had ik het er heel lastig mee, ook omdat het slecht ging met mijn 94-jarige grootvader. Hij lag in het ziekenhuis nadat hij met zijn elektrische fiets was gevallen. Hij was met zijn hoofd tegen een auto terechtgekomen en had een hersentrauma opgelopen. Plots kwam alles samen. Van pure stress heb ik een slokdarmontsteking gekregen.”\n\nHoe is het je grootvader vergaan?\n\n“Hij is op 1 april gestorven. Volgens de dokters had hij het hart en de longen van een zeventiger. We hadden er goede hoop op dat hij zou herstellen, maar het letsel was te ernstig. Dat we geen afscheid hebben kunnen nemen, was het moeilijkst. Ik had hem nog gezien vlak vóór ons vertrek naar Girona, en ik had nooit gedacht dat het de laatste keer zou zijn. Gelukkig hebben we nog een laatste groet kunnen brengen bij de begrafenisondernemer. Bij mensen die sterven door corona, kun je zelfs dát niet meer.”\n\nUit een onderzoek bij voetballers blijkt dat er veel naar een depressie neigen: ze missen een doel en de toekomst oogt onzeker. Ziet Wout het nog zitten?\n\n“Toen hij met zijn vorige ploeg brak (in september 2018, red.), was dat mentaal veel zwaarder dan wat hij nu doormaakt. Toen zat hij er echt onderdoor. Ik heb niet de indruk dat dat nu het geval is. Mentaal is Wout bijzonder sterk. Gisteren zei hij nog, na de zoveelste training: ‘Wat ben ik hier aan het doen?’ Waarna hij er direct op liet volgen: ‘Zo mag ik niet denken. Dan gaat het bergaf.’ Hij kan makkelijk de knop omdraaien. Hoe moeilijk het ook is – het blijft doelloos rondrijden – hij werkt zijn trainingen af zoals het hoort.”\n\n‘Ik ben iemand die graag plant en traint met een doel voor ogen’, zei hij een halfjaar geleden in Humo. En zijn ploegmaat Tom Dumoulin zei onlangs: ‘Ik train wel, maar niet heel hard, want waar train je naartoe?’\n\n“Ik snap Tom wel. Wout probeert er niet te hard over te piekeren. Hij heeft het even kwaad gehad toen de hele kalender werd opgeschoven: ‘Zóveel maanden nog?’ Maar hij heeft zich er vrij snel overheen gezet. Ik hoop dat hij het volhoudt. Van de ploegleiding moet hij zijn conditie onderhouden, meer niet. Ze maken er geen punt van als hij wat minder op zijn voeding let.”\n\nOver zijn toekomst hoeft Wout zich alvast geen zorgen te maken: Jumbo-Visma is ‘het Real Madrid van het wielrennen’, in de woorden van Dumoulin.\n\n“Jumbo is een supermarktketen. Ik hoef er geen tekeningetje bij te maken: die doen het nu goed. De ploeg is bovendien flink uitgebouwd én de leiding heeft een visie. Wout hoeft niet bang te zijn.”\n\nHebben ze hem gevraagd loon in te leveren?\n\n“Voor zover ik weet niet.”\n\nHeeft hij al nieuwe doelen gesteld?\n\n“Er is nu wel een nieuwe wielerkalender opgesteld, maar die is pas definitief als de overheden hun ‘go’ geven. De Tour, Parijs-Roubaix en de Ronde van Vlaanderen hebben voor Wout sowieso voorrang op de crossen. Maar als Pukkelpop afgelast is, vraag ik me af of er in augustus wel gekoerst kan worden. Enfin, we houden in het achterhoofd dat er altijd nog iets fout kan lopen, maar het gaat wel de goede richting uit.”\n\nKun je zeggen dat deze coronapauze Wout goed uitkomt, na zijn val tijdens de Tour vorige zomer en de lange revalidatie?\n\n“Hij stond al ver: hij was bijzonder sterk uit de hoogtestage gekomen. Fysiek en qua kracht was hij top, beter zelfs dan vroeger. Hij was echt in vorm. De Ronde van Vlaanderen en Parijs-Roubaix zouden op het juiste moment gekomen zijn: het podium had er zeker in gezeten. Wat hij al allemaal opnieuw kon: verbazend! Het zegt veel over zijn karakter. Over hoe hij kan doorbijten als hij iets echt wil.”\n\n‘Die handhygiëne is voor ons altijd al de normaalste zaak van de wereld geweest. Tijdens zijn revalidatie mocht Wout zeker niet ziek worden.’\n\nDE PLATTE STREEP\n\nHad jij je tien maanden geleden kunnen voorstellen dat hij nu al zo sterk zou zijn?\n\n“Zeker niet. In het ziekenhuis in Herentals heb ik gezien hoe hij zijn been niet eens kon opheffen. Ik zag het gezicht van chirurg Toon Claes en wist: dit is niet oké. Ik hoor het hem nog zeggen: ‘Je zult opnieuw kunnen wandelen, maar of je ook nog kracht op dat been zult kunnen zetten...’ Ik ben heel blij dat Wout weer kan wat hij vroeger kon. Er zit wel nog een putje in zijn heup. Iets kleins, maar elke sportman is ijdel: hij heeft het er moeilijk mee. Hij zegt ook vaak dat het gevoel in die heup niet meer hetzelfde is. Zijn sportieve prestaties lijden er niet onder, maar als we gaan lopen, voelt hij altijd iets – geen pijn, maar... iets. Mentaal is dat lastig. Een sportman is zich erg bewust van zijn lichaam, van elke spier, elke pees, en voelt het sneller als iets niet meer is zoals vroeger.”\n\nPraat hij erover?\n\n“Weinig. Soms zie ik hem een hele dag piekeren en komt het er ineens uit. Dan antwoord ik hem wat ik nu tegen jou zeg: dat hij weer zijn kracht heeft en in supervorm verkeert, en dat hij zich dus nergens zorgen over hoeft te maken. Weet je wat het is? Door de coronacrisis kan hij zich niet met anderen meten. Dat is lastig. En hij heeft te veel tijd om na te denken.”\n\nBen je bang geweest dat het nooit meer goed zou komen?\n\n“Héél bang. Niet in Frankrijk, daar gaven ze ons het gevoel dat alles in orde was. Maar wel toen we terug in België waren en hij in het ziekenhuis in Herentals lag. Wij kennen Toon al lang en ik zag de angst in zijn ogen. Wout mocht er niets van zien. Dat was niet makkelijk, want wij zijn het gewend om alles met elkaar te delen. Een maand na de val zijn we op vakantie gegaan naar Livorno. Hij had zijn krukken mee en toen ik hem daar zo zag strompelen, dacht ik: hij zal nooit meer normaal kunnen wandelen. Dus ja, het is een grote opluchting dat hij alles weer kan.”\n\nWanneer begon je er vertrouwen in te krijgen?\n\n“Toen hij in december thuiskwam van de ploegstage en zijn trainer – Marc, een heel emotionele man – me zei: ‘Sarah, hij haalt weer zijn oude wattages!’ Toen ik zag welk pak van zijn hart dat was, wist ik: het komt goed.”\n\nDiezelfde maand reed hij zijn eerste cross, in Loenhout.\n\n“Ik had hem vooraf gevraagd waar hij dacht te eindigen. ‘Bij de eerste vijftien’, antwoordde hij. Hij werd vijfde! ‘Wat voor clown ben jij nu’, zei ik hem na afloop. Maar hij deed alsof zijn neus bloedde: ‘Top vijftien? Dat heb ik niet gezegd.’ (lacht) Die reactie stelde me gerust: ik zag weer de oude Wout.”\n\nAl die tijd hield jij je twijfels voor jezelf. Kon Wout zijn onzekerheid uiten bij jou?\n\n“Ja. Hij heeft me weleens gevraagd: ‘Als ik nooit meer kan koersen, welke job moet ik dan gaan doen?’ Dat hij mee op ploegstage kon, maakte hem zo blij als een kind: ‘Ik voel me weer coureur!’ Al vroeg hij zich meteen ook af of hij zijn ploegmaats wel zou kunnen volgen. Maar dat ging keigoed. Na elke training stuurde hij me een bericht: ‘Ik kan mee. Ik ben blíj!’”\n\nWout staat niet bekend als iemand die met zijn emoties te koop loopt, wel als een binnenvetter.\n\n“(lacht) Dat is hij ook. Toch voor de buitenwereld. Tegen mij is hij redelijk open: ik heb hem wat losser gekregen. Maar ik ben de enige. En dan nog kan hij soms iets zeggen dat zelfs ik niet zag aankomen.\n\n“Het trauma van zijn val was redelijk snel verwerkt, maar het herstel is een hobbelig parcours van ups en downs geweest. Nu eens maakte hij snelle vorderingen, dan weer trappelde hij ter plaatse. Dat waren de moeilijke momenten. Een topsporter wil zo snel mogelijk weer naar zijn topniveau. Hij wil maar één ding zien: een stijgende lijn, geen platte streep. Op zulke momenten heeft hij zich weleens afgevraagd: ‘Komt het wel in orde?’ Maar dan vond hij steun bij de mensen rond zich: zijn familie, maar ook Rudy Heylen, zijn mental coach. Als hij bij Rudy was langsgegaan, kwam hij altijd rustig terug.”\n\nIn november was er ook het proces over zijn contractbreuk met zijn voormalige werkgever Nick Nuyens. Hoe belastend was dat?\n\n“Op zo’n juridisch dossier heb je geen vat. Maar goed, we wisten dat het eraan kwam en hoe de vork in de steel zat. We hadden er amper met elkaar over gepraat. Eigenlijk weet ik er niet meer zoveel over, het lijkt alsof ik het uit mijn geheugen heb gewist. Die periode was niet zwaarder dan de weken ervoor, waarin hij al zo hard afzag van zijn revalidatie. Het is misschien raar om te zeggen, maar het moment waarop hij zijn contract wegens dringende redenen moest verbreken, was zwaarder dan het proces zelf. De onzekerheid waarin hij toen terechtkwam, was enorm: hij had geen ploeg, niets. Terwijl hij wist dat hij in zijn recht was. Tijdens het proces waren we rustiger: de zaak was in handen van een advocaat in wie we alle vertrouwen hadden. Terecht, zo is ook gebleken: we hebben die gewonnen.”\n\n‘De voorbije twee jaar waren niet de vrolijkste van mijn leven’, zei Wout in Humo. Zijn vriend en ploegmaat Michael Goolaerts was in 2018 in Parijs-Roubaix gestorven, er waren de contractbreuk, de val en het proces: het is niet niks.\n\n“Hij mag niet vergeten dat hij ook een Tourrit heeft gewonnen. En we zijn in die periode ook getrouwd. Dat we al zo snel stevig op de proef gesteld zouden worden – drie maanden later was er die contractbreuk – had ik uiteraard niet verwacht. Maar daar hebben we ons met glans doorgeslagen. (lachje)\n\n“Nu, ik begrijp Wout wel. De mindere momenten waren zo zwaar dat ze soms ons leven leken te domineren. Neem nu die val. Het ging ons zo voor de wind dat we bijna het gevoel kregen: dit blijft niet duren, er moet wel iets gebeuren. Ik was die dag ook opgestaan met een erg slecht gevoel, zonder dat ik ergens de vinger op kon leggen. Nu, je hebt toch geen vat op wat je overkomt. Wel op hoe je daarna herstelt: het had ook níét in orde kunnen komen met zijn heup. Maar Wout heeft er alles aan gedaan om er bovenop te komen.\n\n“Het zijn dus zeker geen slechte jaren geweest. Wel... speciale jaren.”\n\nCORONABABY\n\nJe hebt nooit een geheim gemaakt van je grote angst voor valpartijen. Dat is er sinds Wouts ongeval vast niet beter op geworden.\n\n“Ik heb geprobeerd om het los te laten. Ik durf in alle eerlijkheid te zeggen dat het een trauma is geweest, dat ik zelf ook heb moeten verwerken. Iemand die je doodgraag ziet, daar met zoveel pijn zien liggen... Ik heb het er met mijn psychologe over gehad. Zo’n valpartij is iets waarover je geen controle hebt. Bovendien leef ik ook te veel mee: als Wout pijn heeft, zou ik willen dat ik die pijn kon overnemen. Dat gaat natuurlijk niet. Ook met mijn vriendinnen uit de koers heb ik erover gepraat – uiteindelijk zitten we allemaal in hetzelfde schuitje. We waren het erover eens: de koers is te mooi om onze angst de bovenhand te laten krijgen.\n\n“Tijdens de Omloop is het goed meegevallen. Ik was zo blij dat de koers weer begon, dat de angst voor een valpartij het die dag niet van de blijdschap heeft gehaald.”\n\nMooi.\n\n“Tja, ik kom van ver. Een paar maanden geleden was ik gaan joggen. Wout was met zijn vader in het bos gaan fietsen toen ik een ambulance hoorde. Ik was zó in paniek dat ik zo snel ik kon naar hen ben gelopen. De opluchting die ik voelde toen ik Wout nietsvermoedend toertjes zag fietsen, is niet te beschrijven. Tegelijk was dat het moment waarop ik besefte: dit moet ik beter onder controle krijgen. Door er met Wout en de psychologe over te praten, ben ik rustiger geworden. Maar het controleren, dat lukt nooit. Controleer wat je kunt controleren, zegt Rudy altijd. Zo’n valpartij hoort daar niet bij. Ik doe mijn best, maar het is moeilijk.”\n\nZul je erbij zijn als het peloton zich weer op gang trekt, of houdt de angst voor het virus je thuis?\n\n“Ik zal erbij zijn! Ik ben wel sociaal, maar ik neem niet gauw mensen vast. Ik blijf ook niet snel ergens plakken. Ik let dus wel op.”\n\nBaart de toekomst je zorgen?\n\n“Deze crisis zal de samenleving hard veranderen, vermoed ik. Als ik iemand op tv een kus of een hand zie geven, betrap ik me erop dat ik verschrikt reageer: ‘Nee, niet doen!’ Van de ene op de andere dag zijn we ons helemaal anders gaan gedragen. Neem nu de handhygiëne: voor ons is die altijd al de normaalste zaak van de wereld geweest. Vóór de corona-uitbraak werd ik overal uitgelachen met mijn handgel. Maar Wout mocht zeker niet ziek worden tijdens zijn revalidatie. Ik ook niet, want dan kon ik hem besmetten. Ik zou er niet van opkijken als die betere handhygiëne ingeburgerd raakt.”\n\nVolgens psychologen...\n\n“(lacht) «Ik weet al wat je gaat vragen.”\n\n...komt er na de coronacrisis een scheidingsgolf of een babyboom op ons af. In welke statistiek zullen we jullie terugvinden?\n\n“In geen van beide. (lacht) Een scheiding zit er zeker niet aan te komen. En die baby evenmin. Het is niet omdat we nu wat meer tijd hebben, dat we die er rap even tussen de soep en de patatten bij moeten nemen. Nee, met die kinderen wachten we nog even.”\n\n© Humo","Sarah De Bie, mevrouw Wout van Aert: ‘Als ik nu iemand op tv een hand zie geven, schrik ik: ‘Nee, niet doen!’’",nl
9672,Ivan Leko zal László Bölöni opvolgen als trainer van Antwerp.  Zopas bereikten beide partijen een akkoord met elkaar. De Kroaat zat al een tijdje zonder werkgever. Eind december kwam er een einde aan zijn avontuur bij Al Ain in de Verenigde Arabische Emiraten.,Ivan Leko en Antwerp bereiken akkoord: Kroaat wordt de nieuwe trainer van de ‘Great Old’,nl
9673,"Wat hebben commentatoren, journalisten en fans met elkaar gemeen? Ze denken dat de sport zonder hen niet doorgaat. De plotse geheelonthouding beleven ze totaal verschillend. Van ‘het voelt niet onprettig aan’ tot ‘ik trek het niet meer, ik vreet mij te pletter’.","Een voorjaar en zomer zonder fiets of bal, wat doet dat met een mens?",nl
9674,"Roberto Martinez blijft nog 2,5 jaar bondscoach bij de Rode Duivels. De 46-jarige Spanjaard verlengde zijn aflopende contract tot na het WK van 2022 in Qatar.",Bondscoach Roberto Martinez verlengt contract tot 2022,nl
9675,"Morgen is het exact twintig jaar geleden dat Axel Merckx de achtste rit van de Giro op zijn naam schreef, in Prato. Dezer dagen zit hij nog steeds op de fiets, maar dan in Canada. ‘Ik klaag niet over de coronacrisis. Iedereen in de familie is oké.’",Axel Merckx na de klappen die zijn familie incasseerde: ‘Weldra weer fietsen met mijn vader’,nl
9676,"Spelersmakelaar Christophe Henrotay is door onderzoeksrechter Michel Claise verhoord en in verdenking gesteld. Het federaal parket geeft geen enkele commentaar over het dossier. Voor welke tenlasteleggingen de spelersmakelaar precies in verdenking is gesteld, is nog niet duidelijk.",Spelersmakelaar Christophe Henrotay verhoord en in verdenking gesteld,nl
9677,"De rust is wedergekeerd bij Standard de Liège - de licentiecrisis is voorbij. En dus vond Bruno Venanzi (49) het tijd voor een babbel met het eigen clubkanaal. Tout va bien, zo blijkt. Alleen: is dat ook zo?",Standard moet de tering naar de nering zetten,nl
9678,Volgens de gezaghebbende Britse wielersite Cyclingnews is Chris Froome van plan zijn ploeg Ineos te verlaten. Als kopman van voorganger Sky won hij vier keer de Tour de France. Hij is er kennelijk niet zeker van dat hij bij Ineos de primus inter pares kan blijven. Vijf vragen.,Waagt Froome zich aan een ontsnapping?,nl
9679,Fernando Alonso (38) kijkt uit naar een terugkeer in de Formule 1. Dat zegt zijn vertrouwensman en voormalig teamchef Flavio Briatore in Gazzetta dello Sport.,Fernando Alonso is ‘klaar voor comeback in F1',nl
9680,"De Spaanse voetbalbond hoopt La Liga te kunnen opstarten op 12 juni. Eden Hazard hoopt datzelfde weekend te kunnen voetballen. Hij oogt fris en gelukkig na zijn enkeloperatie in maart. ‘Het is leuk trainen, de keepers mogen weer meedoen.’",‘Klaar zijn tegen eerste wedstrijd’: Hazard optimistisch op eerste dag van groepstrainingen in Spanje,nl
9681,"‘Een slag in het gezicht. Koud gepakt. We zijn geslachtofferd.’ De klap van vrijdagavond zindert bij Waasland-Beveren nog ontzettend hard na. Voorzitter Dirk Huyck wordt van de ene emotie in de andere geslingerd: ongeloof, woede, vechtlust, ontgoocheling, wraak, machteloosheid.",Waasland-Beveren-voorzitter Dirk Huyck neemt geen blad voor de mond: ‘Alles was georkestreerd’,nl
9682,"Terwijl de Bundesliga al hernam en de Serie A en la Liga er alles aan doen om in juni de competitie te hervatten, lijkt de NBA niet gehaast. De teameigenaars zijn zelfs gewonnen voor het idee van een herstart in december of januari. Daar zijn de spelers dan weer niet voor te vinden. Want dat zullen ze voelen in hun portemonnee.",Stopzetten NBA zou spelers tot 1 miljard dollar kosten,nl
9683,"Als voetballer heeft Frank Boeckx (33) afgedaan bij RSC Anderlecht. Zijn contract loopt af op 30 juni, maar toch deed de Brusselse club hem een nieuw voorstel. Als keeperstrainer dan. Nu nog een akkoord bereiken.",Boeckx mag blijven bij Anderlecht als keeperstrainer,nl
9684,‘Happier than a pig in shit’. Blijer dan een varken in de stront: zo voelde Chris Froome (34) zich dit weekend na zijn eerste buitentraining in twee maanden. De tijd dat hij zich lekker voelde bij Ineos lijkt ondertussen voorbij. De relatie tussen renner en ploeg is verzuurd.,Chris Froome is boos op ploegleiding Ineos,nl
9685,"Ze zijn naar eigen zeggen ‘gedegouteerd’ na de Algemene Vergadering van de Pro League van vrijdagavond. Peter Willems, CEO van OHL, gaf meer duiding.",OHL voelt zich bedrogen en dreigt met rechtszaak,nl
9686,"Hij kon vliegen, en voor een mirakel draaide hij zijn hand niet om: hij redde een sport van de ondergang, verkocht schoenen aan de hele wereld, blies een stad nieuw leven in en deed Wall Street beven. The Last Dance, de docuserie over Michael Jordan, is een megahit. Maandag serveert Netflix de laatste afleveringen.","Michael Jordan, de man die alles kon",nl
9687,"Eén op de zes scheidsrechters in het Belgisch voetbal kreeg de voorbije twee seizoenen te maken met homohaat of kwetsende spreekkoren. Dat blijkt uit onderzoek van VUB-student Robin Cnops in opdracht van de Belgische voetbalbond. De KBVB bevestigt de resultaten, waarover De Zondag vandaag berichtte.","Homohaat in Belgisch voetbal neemt toe, stellen de scheidsrechters vast",nl
9688,"Twee landstitels met twee ploegen in twee jaar tijd: als de beslissing om Club Brugge uit te roepen tot landskampioen definitief wordt, zal het palmares van trainer Philippe Clement nog wat fraaier ogen. Voor Miguel, de oudste van zijn vier zonen, komt dat succes evenwel niet als een grote verrassing. ‘Wat ik zo aan papa bewonder, is dat hij er altijd een lap op geeft. Dat het slecht kan aflopen? Daar houdt hij zelfs geen rekening mee.’","Miguel Clement (26), zoon van Philippe: ‘Wat maakt het uit dat hij niet mijn biologische papa is?’",nl
9689,"Egbert Lachaert wordt de nieuwe voorzitter van Open Vld. Samen met Alexander De Croo, die hét uithangbord van de liberalen wordt, zal hij de rechterflank van de partij bewaken. Dat is, met het oog op een nieuwe regering, slecht nieuws voor de groene partijen: de kansen op een paars-gele coalitie zijn een heel stuk gestegen.",Met een nieuwe donkerblauwe leider bij de liberalen stijgen de kansen op een paars-gele coalitie,nl
9690,"Hemelvaart bij 25 graden op het strand? De West-Vlaamse gouverneur Carl Decaluwé raadt het u af. ‘Voor wie zijn zomer aan zee wil redden, heb ik maar één advies: blijf er morgen weg. Ik zit zelf ook te popelen om er eens uit te zijn. Maar als iedereen nu naar de kust komt, zitten we straks diep in de shit.’ Dat mag u letterlijk nemen. ‘Het sanitair, de toiletten, ik zeg het u: dat wordt de grote uitdaging.’","Op Hemelvaart richting kust? Gouverneur Decaluwé raadt het af: ‘Wie zomer wil redden, blijft morgen weg’",nl
9691,"Trump maakt er geen geheim van dat hij niet graag gezien wordt met een mondkapje, volgens sommigen omdat hij dat als een teken van zwakte ziet. Om de president te verleiden toch een mondmasker te dragen tijdens een werkbezoek, had de Ford-fabriek in Ypsilanti die nu beademingsapparatuur voor coronapatiënten produceert, een speciaal exemplaar voor hem klaarliggen, met het presidentiële zegel erop.\n\nMaar Trump weigerde een mondmasker te dragen waar de pers bij was, ook al had de leiding van het bedrijf daarom gevraagd. “Ik heb er wel eentje daarachter gedragen, maar ik wilde de pers niet het plezier gunnen dat te zien”, legde hij zijn weigering uit. De tv-zender NBC News kreeg toch beeld van het deel van de rondleiding waar de pers niet bij mocht zijn in handen, vermoedelijk via een werknemer van de fabriek.\n\nDeze embed wordt niet getoond U heeft via cookie-instellingen gekozen om deze embed niet te tonen. Onze aanbevolen cookie-instelling is niveau 4. Zo geniet u op elk ogenblik van deze website in optimale omstandigheden.\n\nTrump zei dat hij het niet nodig vond de hele tijd een mondmasker te dragen, omdat hij iedere dag getest wordt op corona en de uitslag steeds negatief is. Maar zijn weigering zich te houden aan de regels in de fabriek kwam Trump te staan op een uitbrander van Dana Nessel, de openbaar aanklager van Michigan. Zij noemde Trump een “dreinend kind dat de regels weigert te volgen”. De Democraat deed er nog een schepje bovenop door te zeggen: “Hij is een belachelijke figuur en ik schaam me ervoor dat hij president van de Verenigde Staten is.”\n\nTrump sloeg uiteraard meteen terug met een tweet waarin hij Nessel een “mafkees” en een “niksnut” noemde.\n\nSinds er ook in het Witte Huis enkele coronagevallen werden ontdekt, draagt iedereen die daar werkt een mondkapje, behalve Trump. Hij is bang dat het zijn boodschap ondermijnt dat de coronacrisis onder controle is en dat het tijd is de economie weer op gang te brengen. Bij zijn bezoek aan de Ford-fabriek voorspelde hij een spectaculair herstel van de economie. “Dit land staat op het punt van een grootse comeback. Dit gaat een ongelooflijke comeback worden. Let maar op. Het is al aan de gang.”",Primeur: president Trump met een mondmasker,nl
9692,"Het Chinese propagandaministerie leidde de ­inwoners van het land tijdens de coronacrisis langs fases van angst, woede, rouw en uiteindelijk euforie. Een beproefde Chinese methode om het volkshumeur onder controle te krijgen. Maar is dat gelukt?\n\nDe jaarlijkse Volksvergadering is het moment om de balans op te maken. Hoe heeft partijleider en president Xi Jinping het gedaan? In de eerste weken, toen lokale bestuurders het veld moesten ruimen, en Peking het overnam, was hij nauwelijks zichtbaar. Na die onhandige start greep Xi de teugels stevig beet. Onder zijn leiding ontworstelde het land zich aan de epidemie, zo klinkt het nu in ­China.\n\nTijdens de Volksvergadering zal Xi zich richten tot het binnenlandse publiek, dat happend naar adem boven water probeert te blijven na maanden van crisis. Het congres is wat afgeslankt dit jaar. Van de drieduizend delegaties komt slechts een derde naar de hoofdstad, ­iedereen moet vooraf getest zijn op het coronavirus. Het duurt deze keer slechts een week en voor de media is nauwelijks plaats. Toch is de vergadering juist dit jaar belangrijker dan ooit. Het is het signaal dat de virusuitbraak ­onder controle is en het land inzet op herstel.\n\nTe laat\n\nEnige euforie is op zijn plaats, maar de Partij kan niet al te hard te juichen. Dat zou bij de bevolking verkeerd kunnen vallen, denkt de Britse oud-diplomaat Kerry Brown. “Te veel lof aan het eigen adres is niet helemaal eerlijk. Het zal klinken alsof het ergens voor compenseert. Dat roept vragen op die weliswaar niet worden uitgesproken, maar toch zorgelijk in de lucht blijven hangen”, schrijft Brown in een publicatie van het Italiaanse instituut voor ­internationale politiek (ISPI).\n\nDe Partij heeft het volk het een en ander uit te leggen over wat zich de afgelopen maanden heeft afgespeeld. Dat in Wuhan te laat alarm was geslagen, had alles te maken met angst voor de partijtop. Lokale leiders wendden de blik af en durfden niet op te biechten dat er in hun stad een virus rondwaarde. Als reactie draaide Peking de duimschroeven nog maar eens aan. Afgelopen week nog moest partij­secretaris Li Pengfei het veld ruimen nadat een nieuw cluster was gesignaleerd in Shulan, een stad in de noordelijke provincie Jilin.\n\nXi Jingping houdt een toespraak tijdens de jaarvergadering van de WHO. Beeld Photo News\n\nHet hogere niveau\n\nNa de uitbraak van Sars in 2003 werd een systeem opgetuigd dat moest waarschuwen als er weer zoiets gebeurde. “Maar het werkte om politieke redenen niet”, zegt Jean-Pierre Cabestan, hoogleraar politieke wetenschappen aan de Baptist Universiteit in Hongkong. “Je mag niet communiceren met een hoger niveau van de ambtenarij zonder toestemming van het ­lokale partijcomité. Pas als Peking een beslissing neemt, staat het op de prioriteitenlijst.”\n\nHet Volkscongres is een mooi moment om Xi’s positie binnen de Partij te evalueren. Maar elke poging tot analyse verdampt bij gebrek aan informatie. Chinese politicologen mogen van hun universiteiten nauwelijks met de buitenlandse pers praten. Geruchten over breuklijnen blijven wat ze zijn. “Wie kan Xi dwingen af te treden? Er is geen precedent in China, en Xi is nog steeds de sterke man”, zegt Cabestan. “De hardliners om hem heen hebben nog steeds de leiding.”\n\nAls China de situatie niet onder controle had gekregen, was het drama niet te overzien, denkt de onafhankelijke Chinese politicoloog Chen Daoyin. Het zou volgens hem een nieuwe fase van ‘nationale vernedering’ zijn. Daarmee refereert hij aan de eeuw vóór 1949. China was in die tijd een speelbal van internationale mogendheden – het verloor oorlogen van Groot-Brittannië en Japan.\n\nEen sterke natie\n\nSinds zijn aantreden claimt Xi dat hij de Chinese Droom, de renaissance van China, doet uitkomen. Chen: “Bij het 19de Partijcongres, in 2017 verklaarde hij een sterke natie als een van zijn voornaamste beleidsdoelen. Een tweede nationale vernedering zou de legitimiteit van zijn leiderschap totaal vernietigen.” Felle reacties – vooral uit de Verenigde Staten – die de verantwoordelijkheid voor de virusuitbraak bij China leggen, komen bij de Partij aan als een krenking, meent Chen.\n\nMaar in eigen land hoeft Xi niet bang te zijn voor ontevreden burgers. Het kost Chinezen moeite genoeg om hun familie te onderhouden, en hun comfort van vóór de epidemie ­weer te veroveren.\n\nBeveiligers voor de Grote Hal van het Volk voorafgaand aan het Chinese Volkscongres. Beeld Getty Images\n\nPatriottisme\n\nWie uit Wuhan of de provincie Hubei komt, moet bovendien leren leven met extra controles op treinstations en luchthavens en de onvermijdelijke paranoia. Maar wie ontevreden is, voelt zich niet meteen minder Chinees. Na de exercitie van de afgelopen maanden en de kritiek vanuit het buitenland viert patriottisme hoogtij.\n\nIn die samen-staan-we-sterk-sfeer mochten de acht andere politieke partijen deze maand hun visie geven. Niet ongebruikelijk: een paar keer per jaar overlegt de Communistische Partij met de andere partijen, die uiteraard de CPC trouw steunen. Dit keer ging het gesprek over de tekortkomingen van het zorgstelsel die ­tijdens de epidemie aan het licht kwamen.\n\nBescherming van Chinese burgers is één van de onderwerpen die tijdens de Volksvergadering besproken zullen worden. “Toegang tot gezondheidszorg, uitkeringen voor werklozen en ouderen – dat zijn doelen die de Partij deze week wil toetsen om ze terug te laten komen in het veertiende Vijfjarenplan, dat in oktober ingaat”, denkt Scott Kennedy van het Amerikaanse Center for Strategic and International Studies.\n\nHet Volkscongres dient voor steun voor dit soort concrete zaken. En nu meer dan ooit, denkt de Britse oud-diplomaat Kerry Brown. Een procentje meer of minder economische groei doet het niet meer voor Chinezen, noch voor de Communistische Partij, nu de onstuimige groei van de laatste decennia stabiliseert. “De Communistische Partij wil worden beoordeeld op complexere maatregelen. Nu is het moment dat deze ambitie getoetst wordt.” De middenklasse waar Xi’s leiderschap zwaar op leunt, heeft motivatie, inspiratie nodig om hem te blijven steunen.\n\nDansers in een park in het Chinese Shenyang Beeld AFP\n\nEconomie met stip op één\n\nToch staan de economische gevolgen van de epidemie nu nog met stip op één op Xi’s prioriteitenlijstje. In het eerste kwartaal kelderde de groei naar een krimp van 6,8 procent ten opzichte van hetzelfde kwartaal een jaar eerder. En ook daar wringt het tussen de partijtop en de lokale besturen. Op lokaal niveau is er nooit genoeg geld, en veel steden en districten gingen al zware leningen aan om de groeicijfers te bereiken waar ze trots mee wapperen.\n\nEen uitgebreid steunpakket zoals na de bankencrisis in 2008 zit er niet in, is de verwachting. Alle ogen zijn gericht op premier Li Keqiang, die vrijdag met een plan zal komen voor de duikelende economie. “Li zal zeggen dat het land zware klappen heeft gehad, en daarvan aan het herstellen is. China ligt daarin voor op andere landen”, denkt Scott Kennedy. Kennedy verwacht dat de Chinese economie zich gestaag herstelt, maar dat het wel even kan gaan duren. Volksgezondheid heeft nog steeds voorrang boven de economie. Peking aarzelt geen moment om een stad opnieuw lam te leggen als zich een nieuwe uitbraak voordoet.\n\nWelvaart\n\nEn dan zijn er nog de grote doelstellingen. Aan het einde van dit jaar mag er in China geen ­armoede meer zijn. Met dat doel was de Communistische Partij lekker op weg, tot het coronavirus toesloeg. Nu de werkloosheidscijfers oplopen, dreigen veel mensen weer terug te vallen. Naar schatting tien miljoen mensen zijn werkloos en dat cijfer loopt verder op.\n\nDat maakt dat tweede grote doel, dat van een ‘matig welvarende samenleving’ lastig te bereiken voor het eind van dit jaar. Binnenlandse vraag moet de economie stimuleren, maar of mensen genoeg vertrouwen hebben om hun geld uit te geven, is nu de grote vraag. Xi moet er alles aan doen om dat vertrouwen terug te winnen na de crisis van de afgelopen maanden.\n\nDe afgelopen maanden lieten praktisch zien hoe het vage ‘socialisme met Chinese kenmerken’ van de Communistische Partij eruitziet. Met grote gemeenschapszin, al dan niet aangewakkerd door angst voor een virus, volgden de Chinezen de regels van de partijstaat en kregen ze de epidemie onder controle. Maar de kosten waren gigantisch. Als Xi echt wil claimen dat het Chinese systeem oplossingen biedt die het liberale Westen ontbeert, dan moet dat ook triomferen op de volgende etappe: het economische huzarenstukje.",Het volkscongres is een podium voor het Chinese succesverhaal,nl
9693,‘Bouchez is Bouchez.’ De uithaal in deze krant van de MR-voorzitter naar de voorzitters van PS en sp.a werd op de socialistische hoofdkwartieren laconiek onthaald. Maar het verstevigde wel Bouchezs reputatie als het enfant terrible in de Wetstraat.,Wat zit er achter de boutades en bochten van Bouchez? Strijd om leiderschap van federale formatie barst weer los,nl
9694,"Michael Cohen, de voormalige advocaat van de Amerikaanse president Donald Trump, zou donderdag de gevangenis mogen verlaten. Dat melden Amerikaanse media. Omwille van de verspreiding van het coronavirus in de gevangenis zou Cohen de rest van zijn straf in huisarrest mogen uitzitten.",Ex-advocaat Trump mag gevangenis verlaten,nl
9695,"De Amerikaanse president prijst het middel al geruime tijd aan en maakte begin deze week bekend dat hij iedere dag zelf een pilletje hydroxychloroquine neemt.\n\nDat leidde tot waarschuwingen van artsen dat hydroxychloroquine niet zo ongevaarlijk is als Trump het doet voorkomen. Volgens het Amerikaanse medicijnagentschap FDA kan het middel ernstige bijverschijnselen hebben, zoals hartritmestoornissen, en moet het alleen in het ziekenhuis of in het kader van een medische proef worden gebruikt. Gevraagd naar het advies van de FDA zei Trump: ‘Dat is niet wat ze mij hebben verteld’.\n\nTrumps lijfarts, Witte-Huisdokter Sean Conley, had het groene licht voor het gebruik van het middel gegeven nadat Trump en hij tot de conclusie waren gekomen dat het mogelijke voordeel opwoog tegen de risico’s.\n\nGeïrriteerd\n\nTrump zelf was duidelijk geïrriteerd door de kritiek op zijn gebruik van hydroxychloroquine. Volgens hem hadden allerlei mensen hem gebeld met de boodschap dat het werkte. Hij kende maar één studie die negatief was over het middel: een kleinschalige studie waaruit bleek dat coronapatiënten die het middel toegediend hadden gekregen in een aantal ziekenhuizen van het ministerie van Veteranenzaken niet meer overlevingskansen hadden.\n\nTrump deed de studie af als een ‘neponderzoek’. “Ze gaven het aan mensen die er heel slecht aan toe waren. Ze waren oud. Vrijwel dood. Het was een rapport van Trump-vijanden.” Volgens hem hadden de onderzoekers het middel speciaal aan ‘extreem zieke’ patiënten gegeven. “Ze kregen het van mensen die duidelijk geen fans van de regering zijn.”\n\nTrump klonk ook nogal verbolgen over het feit dat het juist om een onderzoek bij ziekenhuizen van Veteranenzaken ging, omdat hij meer geld voor de behandeling van veteranen had uitgetrokken.\n\nPolitieke sfeer\n\nOnderzoekers spraken hun bezorgdheid uit over de manier waarop Trump, maar ook zijn critici onderzoeken naar de effectiviteit van het middel in de politieke sfeer proberen te trekken. “Het virus is niet Democratisch of Republikeins en ook hydroxychloroquine is niet Democratisch of Republikeins”, zei William O’Neill, een cardioloog uit Detroit tegen The New York Times. O'Neill is bezig met een onderzoek naar hydroxychloroquine als preventief middel tegen covid-19. “Ik hoop alleen dat we de kans krijgen om ons wetenschappelijk onderzoek af te maken.”\n\nTrump krijgt in het Witte Huis bijval van Peter Navarro, zijn handelsadviseur. Volgens Navarro is alle kritiek op Trumps gebruik van het middel puur politiek. Hij klaagde over een ‘hydroxy-hysterie’ in de linkse media die mogelijk levens heeft gekost. “Als wetenschappelijk onderzoek uitwijst dat het medicijn zowel preventieve als therapeutische waarde heeft, is het antwoord daarop ja.”",Trump doet kritische studie over medicijn af als werk van ‘vijanden’,nl
9696,"Sinds woensdag gelden er in de vijf Vlaamse provincies maatregelen om water te sparen. Het oppompverbod komt daarmee historisch vroeg. Om mensen met de neus op de feiten te drukken, zou er beter een paar weken geen water meer uit de kraan komen, zegt Dirk Draulans, die als bioloog erg begaan is met de problematiek.\n\nVlaanderen heeft de laatste jaren al een aantal records gebroken als het op klimaat aankwam. En ook deze Hemelvaart was historisch. Het is uitzonderlijk dat de provincies zo vroeg op het jaar een verbod aankondigen om op bepaalde plaatsen nog water op te pompen. Sinds begin mei was er in Antwerpen zelfs al een captatieverbod voor tien kwetsbare waterlopen.\n\n“Ik denk dat we sowieso wel weer een code oranje zullen krijgen”, zegt Dirk Draulans, de bekende bioloog en journalist voor het magazine Knack. “En dan krijg je weer de lapmiddelen die we de voorbije zomers hebben gezien: een verbod op wassen van auto’s, sproeien van tuinen of het vullen van zwembaden.\n\nDie zwembaden worden nu al vlot verkocht. Deze zomer zal iedereen het ook met een zwembad thuis moeten doen, omdat reizen er allicht niet inzit.\n\n“Dat is begrijpelijk. Maar het is niet echt verstandig om potentieel drinkwater te gebruiken voor zo’n zwembad. Tegelijk zie je ook dat er overal weer gazons besproeid worden. We zitten nu al enkele jaren op rij met problemen qua watervoorziening in de zomer. Die boodschap wordt steeds herhaald, maar men veegt er zijn voeten aan. Die houding gaat duren tot er effectief geen water meer uit de kraan komt, zoals ik deze week ook zei in De afspraak. Dan gaan de mensen beseffen hoe erg het gesteld is. De klimaatopwarming, waar deze droogte mee te maken heeft, is voor velen sowieso al iets ongrijpbaars. Tegen het einde van de eeuw zal er 70 procent minder regen vallen in de zomer. Nu zitten we dus nog maar aan het begin van dat verhaal.”\n\n“Ik kwam onlangs in de Waaslandpolder een ambtenaar tegen van de Vlaamse Milieu Maatschappij die de grondwatermetingen doet voor West- en Oost-Vlaanderen. Hij zei toen al, begin mei, dat twee derde van zijn peilpunten laag of zeer laag stonden. Het is nog nooit voorgekomen dat we in de aanloop naar de zomer al met zo’n lage grondwaterstand zitten. Telkens als de boeren de laatste weken gingen ploegen, zag je overal stofwolken omdat de bodem zo droog is. Als we dan weer zo’n zomer krijgen als vorig jaar, zitten we in de shit.”\n\nDirk Draulans is bioloog, journalist en schrijver. Beeld Stefaan Temmerman\n\nHoe kunnen we het grondwatertekort dan oplossen?\n\n“In Vlaanderen investeren we niet in natuur, die het water kan vasthouden. Daardoor loopt het water recht naar de riool, zo naar de rivieren en dan de zee. Het dringt niet meer in de bodem. Eigenlijk moeten we beginnen met zware ingrepen in het landschap. Dat moet dus weer gaan werken als een spons.\n\n“Wat impliceert dat? Drainagegrachten, die het water wegvoeren naar de riool, moeten afgesloten worden. Heel Vlaanderen ligt vol met zulke drainagegrachten, omdat iedereen zijn grond zo droog mogelijk wil. Maar voor droogtesituaties is dat natuurlijk funest.\n\n“Dan moeten we uiteraard meer overstromingsgebieden en waterspaarbekkens aanleggen, die water kunnen ophouden. En we moeten de verharding tegengaan. Dat betekent in de eerste plaats minder beton in Vlaanderen. Maar ook landbouwbodems worden ‘verhard’ in de zin dat de grond steeds aangestampt wordt door er met zware machines over te rijden. De landbouwbodems kunnen het water dan niet meer vasthouden.”\n\nDoet het beleid genoeg? Er verdwenen de laatste jaren nog meer dan 6 hectare open ruimte per dag. De betonstop of ‘bouwshift’ zou er pas komen in 2040.\n\n“Zuhal Demir, Vlaams minister van Omgeving (N-VA), doet goede dingen om diersoorten of natuurgebieden te beschermen. Maar toch gaf de Vlaamse regering vorige week nog groen licht om 23 hectare natuur van de Groene Delle tussen Hasselt en Lummen te laten verdwijnen.\n\n“De Groene Delle is een echt moerasgebied. Dit soort natte natuurgebieden heb je dus nodig om watertekorten tijdens droge zomers tegen te gaan. Maar daar willen ze toch weer een stuk afknibbelen om er industrie op te zetten. Terwijl er in de buurt industrieterreinen open liggen.\n\n“Ook op Europees niveau is Demir ondertussen al krediet kwijtgespeeld. Ze wil niet dat het herstelbeleid na de coronacrisis gekoppeld wordt aan de Europese Green Deal, het plan om Europa klimaatneutraal te maken tegen 2050. Dat vind ik dan doodjammer.\n\n“De politiek wil de mensen niet bruuskeren, want dan geraken politici niet meer verkozen. Maar zo krijg je een uitzichtloze situatie. Er moet dringend meer visie en doortastendheid komen. Nu word ik er soms kregelig van.”\n\nOver naar het individu. Wat kunnen we zelf doen om spaarzamer om te gaan met water?\n\n“Er zijn ten eerste al de kleine dingen die je kan doen om minder water te verbruiken. Stop eens met je gazon te sproeien. Was je wagen veel minder. Laat het water niet lopen als je je tanden poetst. Of sla eens een dagje over met een douche te nemen. Het gemiddeld waterverbruik van een Belg is 100 liter per dag. Maar dat is enkel wat je uit de kraan of door het toilet laat lopen.\n\n“Als je meerekent hoeveel water er nodig is voor onze voedselproductie en de goederen die we dagelijks gebruiken, dan kom je per dag op 7.500 liter per persoon. Dat is dus al een heel andere dimensie. Een gewone biefstuk met frieten, cola erbij en een slaatje: dat is goed voor ongeveer 4.000 liter water. Als je ook je vleesverbruik vermindert, zal je een veel grotere impact hebben. We moeten ook op die vlakken veel bewuster leren leven.”\n\nBeeld Photo News\n\nOm dan terug te komen op het water dat enkele weken lang niet uit de kraan zou komen. Vlaams bouwmeester Leo Van Broeck, die samen met u in De afspraak zat, krijgt vaak kritiek voor zijn scherpe uitspraken. Doe je op die manier de klimaatzaak niet meer kwaad dan goed?\n\n“Weet je, vroeger zou ik ook zeggen dat je eerst een maatschappelijk draagvlak moet creëren. Ik ben daar alweer van teruggekomen. Want als je wacht, kom je automatisch te laat. Een droogteperiode lijkt er eigenlijk voor gemaakt om mensen te confronteren met hun hoogmoed. Maar die lijken nog steeds niet te begrijpen dat we op de limieten botsen van hoever we de aarde kunnen drijven voor ons comfort. Nu beginnen wij stilaan te beseffen dat we de voorbije 50 jaar boven onze stand hebben geleefd.\n\n“Dan moet je niet enkel mensen er vriendelijk op wijzen dat ze wat minder hun gazon zouden moeten sproeien. Als je er dan in de media op gaat hameren dat er misschien zo weinig grondwater is dat er geen water meer uit de kraan komt, kan er hopelijk politiek ook iets bewegen.\n\n“Ik ben nu 64, de meesten worden wat bezadigder met ouder worden, maar bij mij is dat andersom. Omdat ik me werkelijk erg grote zorgen begin te maken over de toekomst van mijn kinderen en kleinkinderen. Ik heb een kleindochter van zes. Ik ben me steeds meer aan het afvragen in welke wereld ze zal terechtkomen als zij zo oud is.”","Dirk Draulans: ‘Als we weer zo’n zomer krijgen als vorig jaar, zitten we in de shit’",nl
9697,"Wie deze zomer naar het strand van Oostende wil, zal op voorhand een plaatsje moeten reserveren. Dat is de voornaamste regel van het ‘strandplan’ dat burgemeester Bart Tommelein (Open Vld) gisteren aankondigde. Inwoners, tweedeverblijvers en hotelgasten hebben er altijd plaats, maar ook dagtoeristen kunnen reserveren. ‘Pure discriminatie’, klinkt het bij enkele collega-kustburgemeesters.\n\nOp een zwoele zomerdag de auto volladen en richting strand trekken? Niet als u naar Oostende wil, want voor de vier populairste stranden – tussen het Zeeheldenplein en het Thermae Palace Hotel – zal u op voorhand een plaats moeten reserveren.\n\nGewapend met een strandzeil, dat u zelf meeneemt of ter plaatse kan huren of kopen, kan u dan uw eigen ministrand afbakenen. Zogenaamde ‘beach teams’, oftewel stewards en jobstudenten, moeten alles in goede banen leiden om problemen te vermijden.\n\nHet is het befaamde strandplan van burgemeester Bart Tommelein, die het gisteren voorstelde. “Op topdagen komen 50.000 strandgasten naar Oostende. Met respect voor de sociale afstand kunnen we 30.000 mensen in veilige omstandigheden een plaats geven, als we de nodige maatregelen nemen"", zegt Tommelein.\n\nVideo: ‘Het wordt de zomer van de strandzeilen’\n\n“Veel mensen nemen de trein naar Oostende en nemen plaats op één van de vier dichtste stranden bij het station. In deze zone liggen ook de meeste hotels en appartementen"", klinkt het. Er komen ook borden die aangeven hoe druk het op de stranden is, zodat iedereen in realtime de bezetting kan volgen. Het systeem lijkt eenvoudig, maar is nog verre van uitgewerkt. “Hoe het systeem precies in zijn werk zal gaan, hangt af van de voorstellen die we binnenkrijgen op de aanbesteding”, zegt Tommelein.\n\nHij benadrukt dat “iedereen welkom blijft”, maar garandeert Oostendenaars en tweedeverblijvers “altijd plaats” op het strand. Ook hotelgasten en huurders van vakantiewoningen zijn volgens de burgervader “zeker van hun plek” in het zand. “We willen mensen er vooral toe aanzetten hun bezoek goed te plannen. Zo vermijden we dat mensen urenlang in de auto zitten en dan geen plaats meer hebben op het strand. Dagtoeristen blijven zeker welkom, maar worden gespreid over de verschillende stranden van Oostende.”\n\n“Wij discrimineren níét”\n\nVoor Jean-Marie Dedecker (LDD), burgemeester van Middelkerke, is het ‘strandplan van Oostende’ discriminatie. “Bij ons blijft iedereen welkom op het strand, zonder reservatie”, klinkt het. “Wij maken geen onderscheid tussen een arbeider uit het binnenland die een dag naar het strand wil komen en iemand die een week in een vijfsterrenhotel verblijft en zo zeker is van een plaatsje.”\n\nDedecker zegt wel dat er inderdaad maatregelen nodig zijn om overvolle stranden in coronatijden te voorkomen. “Wij werken een systeem uit om de bezetting te monitoren en problemen te vermijden. Maar ons systeem zal zonder discriminatie van dagtoeristen zijn.”\n\nGraaf Leopold Lippens (Gemeentebelangen), al 41 jaar heer en meester van Knokke, gaat nog een stap verder. “Tommelein heeft de kust nooit vertegenwoordigd en dat zal hij ook nooit doen"", klinkt het fel. “Dat hij doet wat hij wil met zijn strand, het onze blijft wél open voor iedereen. Wij volgen trouwens de richtlijnen van de federale overheid, niet die van een populist die zomaar wat zaken aankondigt zonder te weten hoe ze in de praktijk moeten worden uitgewerkt.”\n\nDat er sprake is van een ‘aankondigingspolitiek', wil Daphné Dumery (N-VA) niet hebben gezegd. “Ik hoop alleszins van niet"", aldus de burgemeester van Blankenberge. “Maar ik ben wél benieuwd naar de haalbaarheid en betaalbaarheid van dat plan. Wij worden overstelpt met voorstellen van bedrijven die willen helpen, het ene voorstel nog duurder dan het andere.”\n\nOok in Blankenberge wordt de analyse en bijbehorende strategie voor de strandzomer nog bekeken. “We zullen klaar staan wanneer er veel volk komt, maar evengoed blijft het kalm”, zegt Dumery nog.\n\nGrondwettelijk recht\n\nOf zo’n strandreservatie juridisch standhoudt, is niet met 100 procent zekerheid te zeggen. “Het basisprincipe is dat het openbaar domein voor iedereen toegankelijk moet zijn, ook de stranden dus”, zegt hoogleraar grondwettelijk recht Stefan Sottiaux (KU Leuven). “Maar het lijkt me in het belang van de volksgezondheid wel te verantwoorden dat er een bepaald systeem komt. Alleen zal de vraag zijn in hoeverre de belangen van de inwoners en hotelgasten worden verzoend met die van de dagtoeristen, die elk evenveel recht hebben op hun plaatsje op het strand. Dat zal pas duidelijk zijn wanneer het systeem concreet is uitgewerkt"", zegt Sottiaux.\n\nTommelein garandeert alvast dat het reservatiesysteem flexibel zal zijn en zal worden bijgestuurd indien nodig. “Ik benadruk het nogmaals. Iédereen blijft welkom, maar moet zijn trip voorbereiden"", klinkt het.",Collega-kustburgemeesters sabelen plan Tommelein neer: ‘Pure discriminatie’,nl
9698,Door water te splitsen in waterstof en zuurstof kun je raketbrandstof maken. NASA wil daarom het water op de maan gebruiken zodat ze bij een bezoek aan de maan geen brandstof voor de terugweg mee hoeven te nemen. Dat schrijft het wetenschappelijke tijdschrift MIT Technology review.,NASA wil maanwater als brandstof gebruiken,nl
9699,"De Vlaamse overheid heeft nog altijd voor bijna 22 miljoen euro aan obligaties van gas- en oliebedrijven. De afbouw van de belangen in de fossiele economie verloopt traag.\n\nIn 2016 keurde het Vlaams Parlement een resolutie goed om de doelstellingen van het klimaatakkoord van Parijs te halen. Die tekst bepaalt onder meer dat de Vlaamse overheid haar financiële belangen in de fossiele economie moet afbouwen. ‘Divestment’ in het vakjargon.\n\nVier jaar later zijn alle aandelen in de fossiele economie daadwerkelijk van de hand gedaan. Maar de Vlaamse overheid bezit, via de fondsen van de Vlaamse Sociale Bescherming, nog bijna 22 miljoen euro aan obligaties van gas- en oliebedrijven zoals Shell, Gazprom en Total.\n\n“De Vlaamse overheid negeert haar eigen beloftes en wil de urgentie van de strijd tegen de klimaatopwarming nog steeds niet inzien”, zegt Vlaams Parlementslid Jos D’Haese (PVDA). Hij wijst erop dat de Vlaamse obligatieportefeuille van 25 miljoen euro in 2016 daalde naar 20 miljoen euro in 2017. Maar ondertussen is die pot dus weer aangegroeid. “Er werden nieuwe obligaties aangekocht. Dat terwijl deze bedrijven roofbouw plegen op onze planeet.”\n\nVerkoop\n\nPVDA eist dat minister van Financiën Matthias Diependaele (N-VA) een plan opmaakt voor de snelle verkoop van alle obligaties. D’Haese stelt voor om de opbrengst te gebruiken voor de ouderenzorg. D’Haese: “De Vlaamse Sociale Bescherming is mee verantwoordelijk voor de financiering van de ouderenzorg. De woon-zorgcentra kunnen elke euro gebruiken in deze crisis.”\n\nMinister Diependaele reageert per mail dat de obligaties “stelselmatig worden afgebouwd, door ze minimaal op hun eindvervaldag niet te herbeleggen in fossiele brandstoffen”. Hij benadrukt dat de Vlaamse overheid niet zelf belegt, maar dat entiteiten zoals de Vlaamse Sociale Bescherming autonoom beslissingen nemen. Bijgevolg beslissen ze zelf over verkoop. Nieuwe ‘vuile’ obligaties aankopen is sinds 2018 wel onmogelijk gemaakt. Diependaele: “Tegen eind 2026 zal er zo, door de eindvervaldagen, nog maximaal 4,6 miljoen euro aan obligaties lopen.”\n\nGates\n\nDivestment krijgt soms ook kritiek. In 2019 sprak Microsoft-oprichter en filantroop Bill Gates zich uit tegen het “financieel uithongeren van de mensen die staal en diesel maken”. Dat zal toch niet lukken volgens hem. “Zij die de wereld willen veranderen, zouden er beter aan doen hun geld te steken in de nieuwe, innovatieve technologieën die de uitstoot verlagen. Tot op vandaag heeft divestment waarschijnlijk nog voor geen ton minder uitstoot gezorgd.”\n\nJoeri Thijs van Greenpeace spreekt dit tegen. “Je kan niet ontkennen dat de toekomstplannen van de fossiele bedrijven beïnvloed worden door divestment. Misschien is dat nu nog niet zo zichtbaar in de uitstootcijfers, maar op termijn zullen die bedrijven zeker voelen dat er miljarden euro’s aan investeringen zijn weggehaald uit hun sector.” Vorige week nog trok een Noors investeringsfonds dat 900 miljard euro beheert zich terug uit de steenkoolindustrie.",Vlaanderen blijft in fossiele economie beleggen: ‘Overheid negeert eigen beloftes’,nl
9700,Over het nieuwe coronavirus Sars-CoV-2 is de wetenschap razendsnel veel te weten gekomen. Toch blijven er nog raadsels en onzekerheden. In de race naar het vaccin duikt bijvoorbeeld al een cruciaal probleem op: we weten nog (altijd) niet hoe de immuniteit precies werkt. Wat weten we wel en wat weten we niet?,In de race naar het vaccin duikt een cruciaal probleem op,nl
9701,"PS en MR aan Franstalige kant, N-VA, CD&V en Open Vld aan Vlaamse kant. Die vijf partijen moeten voor MR-voorzitter Georges-Louis Bouchez (34) de kern vormen van een nieuwe regering. ‘Als we hier niet in slagen, betekent dat het failliet van de hele politieke klasse.’\n\nDe twee socialistische voorzitters Paul Magnette (PS) en Conner Rousseau (sp.a) zijn sinds vorige week bezig met een tour langs alle partijen, op Vlaams Belang en PVDA na. Het doel is om te kijken hoe er nieuwe regeringsgesprekken kunnen worden opgestart. Vandaag komen ze ook langs bij MR-voorzitter Georges-Louis Bouchez. Maar die is niet onder de indruk.\n\n“Ze hadden er allicht nood aan om een luchtje te scheppen nu de lockdown wat versoepeld is”, merkt hij op. “Ze hebben wat contacten gelegd, net zoals ik en andere voorzitters. Alleen ga ik dat niet allemaal rondbazuinen in de kranten.”\n\nHet is toch logisch dat iemand het heft in handen neemt?\n\nGeorges-Louis Bouchez: “We moeten inderdaad beginnen te praten. Als het van mij afhangt morgen al, of toch zodra de Open Vld een nieuwe voorzitter heeft. In Vlaanderen wordt telkens herhaald dat ik pas in september schot in de zaak wil. Dat heb ik nooit gezegd, wel dat we de huidige regering niet nodeloos mogen destabiliseren.\n\n“Het virus kan nog altijd opflakkeren, binnen veertien dagen, volgende maand of nog later. Het is niet het moment om met politiek gekrakeel bezig te zijn. Daarom vind ik dat we met de partijvoorzitters, los van de regering, moeten beginnen werken aan een relanceplan. Dat moet dan de kern worden van het nieuwe regeerakkoord. Wie die vergadering voorzit, is van ondergeschikt belang.”\n\nPS en sp.a zijn de grootste familie in het parlement.\n\n“Geen enkele van de partijvoorzitters heeft nu de autoriteit om de boel op sleeptouw te nemen. Niemand heeft de verkiezingen gewonnen, op de extreme partijen na. In zo’n geval kan enkel iemand door de koning aangeduid over voldoende legitimiteit beschikken.\n\n“De socialisten hebben er in maart voor gekozen om niet toe te treden tot de regering. Het kan toch niet de bedoeling zijn dat partijen nu van buitenuit allerlei plannetjes beginnen uit te werken, maar tegelijk hun verantwoordelijkheid niet nemen? Gaan ze straks ook bepalen wie er in de coalitie zit? De pen vasthouden bij het regeerakkoord? Dat lijkt op een kleine staatsgreep.”\n\nGeorges-Louis Bouchez is politicus en partijleider van de MR. Beeld © Stefaan Temmerman\n\nWat stelt u dan voor?\n\n“Met de MR zijn we ervan overtuigd dat we moeten vertrekken vanuit een zo breed mogelijke meerderheid, langs beide zijden van de taalgrens. Vijf partijen moeten de gesprekken over het relanceplan starten. Aan Vlaamse kant zijn dat de drie grootste democratische partijen: Open Vld, CD&V en N-VA. Aan Franstalige kant zijn de grootste twee voldoende voor een meerderheid: PS en MR. Kunnen nog andere partijen aansluiten? Absoluut, ik stel geen exclusieven. We starten met een harde kern, die kan uitgebreid worden.\n\n“Tegen eind volgende maand, als de volmachten aflopen, moeten we eruit zijn. Meteen daarop kan de formatie starten. Lukt het niet, dat moeten we toch de koning inschakelen als bemiddelaar. Die kan op elk moment contacten leggen met de partijvoorzitters.”\n\nJe moet N-VA en PS samenbrengen. Een jaar lang is dat geprobeerd, zonder succes. Zelfs niet toen de coronacrisis losbarstte.\n\n“Ik geef toe dat ik de eerste was om te zeggen dat PS en N-VA nooit een akkoord zouden vinden. Ik heb daar veel kritiek voor gekregen in Vlaanderen. Met die uitspraken zou ik de boel blokkeren. Maar het is niet omdat ik Frans spreek, dat ik onzin verkoop. We hebben gezien hoe het met Koen Geens (CD&V) en Patrick Dewael (Open Vld) als informateurs is gelopen.\n\n“Maar, ik weet wel: sinds maart is er iets fundamenteels veranderd. Toen dacht iedereen nog dat de lockdown een paar weken zou duren, dat tegen de zomer alles weer min of meer normaal zou zijn. Nu weten we dat de crisis veel dieper snijdt. Ik denk dat de ernst van de situatie bij alle partijen wel is doorgedrongen. Als we mislukken, betekent dat het failliet van de hele politieke klasse.”\n\nGaat uw discussie met de PS niet vooral over het politieke leiderschap? Ook zij willen via een relanceprogramma naar een regering toewerken.\n\n“Toch niet. Magnette wil eerst een relanceplan, een regering pas tegen september. De PS kan zich in die logica nog terugtrekken uit de regering. Ze engageren zich niet ten volle, terwijl we net nu een solide ploeg nodig hebben. De relance ìs voor mij de essentie van de komende regering.\n\n“Voor alle duidelijkheid: dit gaat ook niet over het premierschap. De Wetstraat 16 is geen eigendom van de MR. We verkiezen onze punten binnen te halen boven een postje.”\n\nIntussen blijft het wantrouwen tussen de partijvoorzitters reëel.\n\n“Veel partijen zeggen nu dat ze constructief zijn. Veel collega’s maken grote sier door te zwaaien met goede bedoelingen. Of ik Conner Rousseau bedoel? Ik wacht op zijn eerste ideeën. Het is een beetje gemakkelijk om te zeggen: ik ben hier nieuw en ik wil dat de spelletjes stoppen. Kijk, ik ben ook nieuw en ik wil óók dat de spelletjes stoppen.”\n\nKomaan, u houdt ervan.\n\n(lacht) “Wie het hardst roept dat hij niet van de spelletjes houdt, is er net de grootste meester in. Ernstig, wat nu van belang is, dat is concrete voorstellen op tafel leggen. Ook wij hebben ons relanceplan klaar.”\n\nWat vond u van dat van Magnette?\n\n“Hij heeft het over een plan dat tussen de 30 en de 50 miljard euro kost. Hij kan er dus nog 20 miljard naast zitten. Hij wil onder meer de sociale uitkeringen optrekken, maar dat vinden wij geen goed idee.\n\n“Wij gaan uit van een fiscale big bang, waarbij vooral de belastingen verlaagd worden bij de midden- en lage inkomens. Zo willen we werken meer lonend maken. We willen de lokale economie ook een boost geven, door alle eco-, maaltijd- en andere cheques samen te smelten tot één cheque voor producten gelinkt aan de lokale, Belgische economie. Ook moet de overheid niet aarzelen om te investeren, in de eerste plaats in technologische vernieuwing.”\n\nIs er in uw plannen geen apart luik over voor de zorgsector? De beelden gingen de wereld rond van het medisch personeel dat de premier en uw partijgenote, Sophie Wilmès, de rug toekeerde.\n\n“Volgens mij was dat protest niet gericht tegen de regering of de MR, wel tegen de volledige politieke klasse. De mensen voelen zich niet altijd gehoord, en dat is een gevoel dat dateert al van lang voor de coronacrisis.\n\n“Als enige Franstalige partij in de regering hebben we altijd heel scherpe kritiek gekregen. We communiceerden vaak defensief en wilden koste wat het kost bewijzen dat we goed bezig waren. Dat kan allicht evenwichtiger, we moeten ook fouten durven toe te geven.\n\n“Ons plan bevat voorstellen per sector, ook de zorg. Ik ga in elk geval vertegenwoordigers van de verplegers en dokters uitnodigen op mijn bureau. Ik zal vooral luisteren.”",Georges-Louis Bouchez (MR): ‘Dit lijkt wel een kleine staatsgreep van de socialisten’,nl
9702,De vernietiging van het Braziliaanse Amazonegebied neemt tijdens de coronacrisis dramatisch toe. Op basis van satellietbeelden stelde het Braziliaanse ruimtevaartbureau Inpe voorlopig vast dat 1.200 vierkante km bos in het Regenwoud is verdwenen. Dat is 55 procent meer dan in dezelfde periode vorig jaar.,Ontbossing in Amazonegebied verdubbeld,nl
9703,"Overal in Europa trekken regeringen miljarden uit om de effecten van de coronacrisis te bezweren. Elk land maakt daarbij zijn eigen keuze. Het zegt veel over het land, de cultuur en het politieke klimaat.\n\nGroot-Brittannië\n\nDe Britten weten: dit wordt erger dan de depressie van 1709\n\nMeer dan de helft van de Britse volwassenen wordt nu betaald door de staat. Ambtenaren en werklozen hebben sinds het instellen van de lockdown gezelschap gekregen van 7.5 miljoen Britten die gebruik maken van het zogenoemde ‘furlough scheme’. Hierbij staat de overheid garant voor 80 procent van het inkomen van werknemers die met verlof zijn gestuurd door bedrijven die hun werkzaamheden deels of geheel hebben moeten staken. Het plafond van de uitbetalingen is omgerekend 2800 euro per maand.\n\nDit veredelde basisinkomen kost de Britse overheid ruim negen miljard euro per maand. Er waren plannen om vanaf juli ‘slechts’ 60 procent te vergoeden, maar onder druk van de vakbonden heeft minister van Financiën Rishi Sunak dinsdag beloofd dat er tot en met oktober niets zal veranderen, behalve dan dat van bedrijven verwacht wordt dat ze in de loop van de zomer weer mensen terugroepen en de kosten gaan delen. Dat is optimistisch van de regering, want de kans is groot dat bedrijven tegen die tijd amper reserves meer hebben of ten onder zijn gegaan.\n\nBeeld AFP\n\nOndanks deze staatshulp hebben twee miljoen Britten afgelopen maanden een uitkering aangevraagd, een aantal dat snel zal stijgen zodra het furlough-kussen wordt weggetrokken. De zwaarste economische depressie sinds 1709 is aanstaande.\n\nVoor zelfstandigen is er een aparte regeling, waarbij ze maximaal 8400 euro kunnen claimen ter compensatie van gedorven inkomsten. De generositeit van de regering heeft ook vragen opgeroepen.’Het probleem is,’ schreef commentator Ross Clark in The Spectator, ‘dat het voor veel mensen voordeliger is om met 80 procent van hun loon thuis te zitten, dan voor 100 procent de deur uit te gaan – als reiskosten, kinderopvang, belasting en andere zaken zijn meegerekend. Voor miljoenen is er amper een prikkel om weer te gaan werken.’\n\nDaarnaast klinkt nu de vraag: wie gaat het allemaal betalen? Sunak zwijgt daarover.\n\nSteun aan bedrijven is vooralsnog beperkt gebleven. Vooralsnog heeft de regering geen helpende hand verleend aan de zwaargetroffen luchtvaartsector. BA en Virgin Atlantic zagen zich gedwongen om duizenden werknemers te ontslaan. Ook het Ierse Ryanair moet het zelf zien te redden. Volgens Michael O’Leary, baas van Europa’s grootste vliegtuigmaatschappij, is de staatssteun die Nederland, Frankrijk en Duitsland aan Ryanair’s rivalen hebben gegeven, pure concurrentievervalsing.\n\nItalië\n\nTien miljoen Italianen leven straks op de armoedegrens\n\n\n\nItalië werd niet alleen extra hard getroffen door het virus zelf, ook de economische naweeën komen er harder aan dan elders in Europa. Volgens de eerste prognoses kan het land dit jaar rekenen op een economische krimp van wel 9,5 procent, tegenover een EU-gemiddelde van 7,4 procent.\n\nOm de schade van die noodlottige procentpunten zoveel mogelijk te beperken – naar verwachting leven straks 10 miljoen Italianen op of onder de armoedegrens – besloot de regering woensdagavond tot een gigantische kapitaalinjectie van 55 miljard euro.\n\nBeeld AFP\n\nIn dat nieuwe, 464 pagina’s tellende decreet met daarin 256 artikelen, staan noodmaatregelen voor vrijwel alle sectoren: van grote bedrijven tot families, werklozen, freelancers, illegale migranten actief in de landbouw, strandtenthouders en forenzen die met een elektrisch fiets naar hun werk willen.\n\nZo kunnen bedrijven die meer dan 250 miljoen euro per jaar omzetten staatsleningen tot 50 miljoen euro aanvragen. Het midden- en kleinbedrijf (waarvan naar schatting 65 procent een faillissement riskeert) kan de komende maanden rekenen op belastingkortingen tot wel 60 procent. Bedrijven die minder dan 5 miljoen euro omzetten, kunnen een staatssteun verwachten van maximaal 62.000 euro. De zogenoemde ‘bonus babysitter’ (voor ouders die al werken, terwijl hun kinderen nog tot 1 september thuiszitten) wordt verdubbeld tot 1200 euro, er komt een vakantiebonus om de toerismesector te redden, de werkloosheidswet wordt uitgebreid, er worden nieuwe banen gecreëerd in het onderwijs, nooduitkeringen voor zwartwerkers worden verlengd.\n\nMaar hoe meer maatregelen worden afgehamerd in het parlement, hoe hoger ook de ruzies weer oplaaien. Want hoe zit het eigenlijk met al die eerder beloofde uitkeringen die vanwege bureaucratische rompslomp nog steeds niet zijn uitbetaald? En hoe moet Italië eigenlijk aan al dat geld komen? De ene regeringspartij wil wel geld van de EU lenen, de andere niet. Alleen is dit wel het moment een regering te laten vallen?\n\nDergelijke discussies zijn een teken dat Italië langzaam terugkeert naar het oude. De afgelopen maanden nam de populariteit van de premier vrijwel continu toe, simpelweg omdat hij maar een keuze had, namelijk: de virologen volgen en alles afsluiten. Maar nu Italië langzaam weer opkrabbelt, en daarmee ook de tijd van politieke keuzes terugkeert, keert tevens de heibel weer terug in Rome. Als vanouds eigenlijk.\n\nSpanje\n\nEen miljoen families krijgen maximaal duizend euro\n\nIn Spanje is een socialistische regering aan de macht, en dat is op een aantal manieren te merken. Een voorbeeld is de regeling voor tijdelijk ontslag die tijdens de coronacrisis geldt. De Spaanse staat helpt bedrijven door werknemers tijdelijk een werkloosheidsuitkering te geven. Maar daar moet iets tegenover staan: bedrijven (met meer dan 50 werknemers) die een beroep doen op de regeling, mogen dit jaar geen dividend uitkeren. Ze zijn ook verplicht om, als ze weer van start gaan, hun personeel nog minstens zes maanden in dienst te houden. Een andere eis is dat bedrijven niet in een belastingparadijs zijn gevestigd.\n\nDemonstranten protesteren tegen de Spaanse aanpak van de coronacrisis. Beeld AFP\n\nVoor mensen die geen of heel weinig inkomsten hebben, komt er binnenkort een soort bijstandsuitkering - in Spanje werd even hoopvol gesproken over een ‘basisinkomen’, maar dat klopt niet, want zeker niet iedereen komt ervoor in aanmerking. Toch is de omvang van de regeling ongekend: een miljoen families ontvangt straks per maand een bedrag van tussen de 462 en 1.015 euro. Dat gaat de staatskas in totaal 3 miljard euro kosten, onthulde de minister van Sociale Zaken, José Luis Escrivá, alvast. Verdere details worden later deze maand bekendgemaakt.\n\nIn (kleine) bedrijven springt de staat op allerlei manieren bij: door garant te staan voor leningen (ter waarde van 100 miljard euro in totaal), door belastingen te verlagen, door ondernemers uitstel te gunnen bij betalingen aan de overheid. In veel van die maatregelen zie je doorschemeren hoe de Spaanse economie in elkaar zit, met een veelvoud aan kleine winkels, cafés, hotels, kiosken, klusbedrijven en andere kleine ondernemingen. Zelfstandigen krijgen steun als ze hun inkomsten met meer dan 75 procent zien teruglopen. Een zelf ondertekende verklaring is genoeg om de uitkering te kunnen aanvragen.\n\nVeel verontwaardiging was er over het gebrek aan hulp voor de cultuursector. De Spaanse minister van Cultuur, José Manuel Rodríguez Uribes, deed er geen goed aan filmmaker Orson Welles te citeren, die zei ‘eerst het leven en dan de film’. Er werd zelfs een virtuele staking geprobeerd: gedurende 48 uur zou er geen muziek, theater of film verschijnen op internet, hoezeer dat mensen in de donkere dagen van de algehele quarantaine ook op de been hield. Uiteindelijk trok de regering de portemonnee en stelde 76,4 miljoen beschikbaar ‘voor de overleving van de kunsten’.\n\nDuitsland\n\nDe ‘bazooka’ van Berlijn blaast leven in comateuze economie\n\nEen ‘bazooka’ voor de economie en een ‘oneindige’ mogelijkheid om geld te lenen bij staatsbank KwF voor grote bedrijven, beloofde de Duitse regering in maart, toen corona Europa had bereikt. Voor kleine bedrijven en ZZP-ers was er een pot van 50 miljard Soforthilfe. De gesprekken over de gedeeltelijke nationalisatie van Lufthansa zijn in volle gang.\n\nDe hoogte van het totale steunpakket loopt in de biljoenen. Geen ander land ter wereld, zo blijkt uit een vergelijking van het IMF, grijpt de economie in coronatijd zo stevig bij de lurven als Duitsland.\n\nBeeld AFP\n\nIn het begin was er lof, omdat de Duitse regering de jarenlange spaarpolitiek zonder morren opgaf, omdat de bureaucratie opeens in staat bleek vliegensvlug te handelen, omdat hulpbehoevende ondernemers de aanvraag online konden afhandelen – een absolute noviteit in Berlijn. Ook de internationale pers bejubelde de Duitse gulheid.\n\nMaar de eerste barstjes kwamen toen bleek dat met de subsidies voor ZZP-ers en kleine bedrijven op grote schaal wordt gefraudeerd. De barsten werden kieren toen ook grote bedrijven de Duitse overheid als pinautomaat bleken te gebruiken. Volkswagen en chemiereus BASF keren dit jaar gewoon dividend uit aan aandeelhouders, terwijl ze tegelijkertijd gebruik maken van de mogelijkheid hun werknemers met deeltijd-ww te sturen, lees: de belastingbetaler betaalt de salarissen.\n\nInmiddels geldt de regel dat bedrijven die kredieten opnemen bij de staatsbank KfW gedurende de hele looptijd geen winstuitkeringen en bonussen mogen uitbetalen.\n\nIs de Duitse regering niet wat al te voorkomend naar het bedrijfsleven? Dat is een vraag die de kabinetten Merkel al vijftien jaar aankleeft. Zie: de sjoemeldieselaffaire. Minister Altmaier van Economische Zaken komt er openlijk voor uit dat hij graag de portemonnee trekt om het Duitse bedrijfsleven te laten floreren: ‘een oom die wat meebrengt, is beter dan een tante die piano speelt’, zei hij in 2018.\n\nNu houden ook autobouwers hun hand op, willen aankooppremies om de consumenten over crisiszuinigheid heen te helpen. En dat de staat binnenkort een belang van 25 procent in Lufthansa koopt en daarnaast nog garant staat voor aanvullende kredieten, staat min of meer vast.\n\nSteeds meer Duitse belastingbetalers stellen zichzelf de vraag of die vermogende oom in Berlijn niet wat al te gemakkelijk met zich laat sollen. Op de opiniepagina’s van de zakenkrant Handelsblatt, spreken experts hun vrees uit dat dit oneindige infuus het Duitse bedrijfsleven op lange termijn vooral zal schaden.\n\nPolen\n\nIn het groeiwonder van de EU komt middenklasse in opstand\n\nKleine ondernemers in Polen zijn boos, en willen dat laten weten ook. Zaterdag gingen ze met honderden de straat op, boos omdat de regering hen in de kou zou laten staan. Het was het tweede protest in tien dagen tijd, en dit keer was de sfeer opvallend grimmig: de politie zette traangas in, en arresteerde een senator van oppositiepartij Burgerplatform. De boosheid is het grootst bij kleine zelfstandigen met een kapperszaak of uit de transportsector.\n\nDe Poolse premier Mateusz Morawiecki . Beeld EPA\n\nPolen staat te boek als een groeiwonder in Europa, maar duikelt dit jaar voor het eerst sinds 1991 in de rode cijfers. Half maart lanceerde premier Mateusz Morawiecki een zogeheten ‘anti-crisisschild’ van omgerekend 47 miljard euro – de grootste staatsinterventie in jaren. Het schild rust op vijf pijlers, waaronder een flinke looncompensatie voor werknemers, uitstel van sociale premies voor werkgevers en liquiditeitsgaranties voor de banken.\n\nAnders dan bijvoorbeeld in Nederland, richt het debat in Polen zich minder op de grote spelers (vliegmaatschappij LOT, de mijnbedrijven) en meer op kleine ondernemers. De hamvraag: zijn zij met dit ‘schild’ geholpen? Van links en rechts kwam er kritiek. De één vond de plannen te streng. Immers: alleen bedrijven met een omzetdaling binnen een maand van 25 procent krijgen steun. Ook mag je geen betalingsachterstanden hebben.\n\nVandaar dat tientallen ondernemers op 7 mei een sit-in begonnen bij de kanselarij van de premier. Ze willen volledige compensatie voor de misgelopen inkomsten. Voorop in het protest ging de flamboyante presidentskandidaat Pawel Tanajno, een fervent drager van desginerbrillen die vier politieke partijen versleet voor hij de boer op ging als (kansloze) presidentskandidaat. Er kwam steun van het linkse blog Krytyka Polityczna dat waarschuwde voor ‘verpaupering’ van de middenklasse.\n\nMaar volgens Aleksander Laszek, hoofdeconoom bij de liberale denktank FOR, zit het probleem niet in de grootte van het schild, maar in de efficiëntie. ‘Het schild geldt voor iedereen, dus bijvoorbeeld ook voor IT-bedrijven die nu tijdelijk een dip doormaken, maar dat in de tweede helft van het jaar ruimschoots goedmaken.’ Laszek pleit voor een evaluatie, later dit jaar, op basis waarvan het geld (als lening) wordt teruggevorderd, voor het geval het bedrijf hersteld is.",Alle Europese landen liggen aan het infuus van vadertje staat,nl
9704,De coronapandemie heeft geleid tot flink minder CO2-uitstoot. De emissie ligt momenteel op het niveau van 2006. ‘Je krijgt het gevoel dat we dit soort ellende moeten meemaken om de doelstellingen van Parijs te halen.’,"Wereldwijd scherpe daling CO2-uitstoot, emissie op niveau van 2006",nl
9705,"De correctionele rechtbank van Luik heeft José Happart vanmiddag veroordeeld tot een gevangenisstraf van acht maanden met uitstel en een boete van 1.650 euro met uitstel voor de helft. Hij werd schuldig bevonden aan corruptie en ongeoorloofde beïnvloeding. Drie andere beklaagden kregen zes maanden cel, soms met uitstel.",Oud-minister José Happart veroordeeld voor corruptie,nl
9706,Een bejubeld kandidaat-vaccin tegen corona uit Oxford blijkt bij nader inzien toch niet zo goed te werken. Het vaccin gaat de verspreiding van het virus niet tegen.,"Oxfords ‘apenvaccin’ stelt teleur, spotlight zwaait naar Amerikaans bedrijf Moderna",nl
9707,"Leo Van Broeck (61) zwaait af, deze zomer geeft hij de fakkel van het Vlaams bouwmeesterschap door. In de afgelopen vier jaar haalde de architect zich meer dan eens de volkswoede op de hals, vaak na messcherpe uithalen naar de Vlaamse verkavelingscultuur. Maar vlak voor de eindmeet bewijst de coronacrisis zijn gelijk – zegt hij zelf.\n\n“Kijk naar de kaarten met coronagevallen per duizend inwoners: de steden lichten niet op. Brussel-stad doet het beter dan Vlaams- of Waals-Brabant. Vooral West-Vlaanderen en Limburg hebben verhoudingsgewijs veel besmettingen. Blijkbaar is het dus niet zo dat verder uit elkaar wonen de kans verkleint om het virus op te lopen. De oorzaken van die pieken zijn nog niet verklaard. Misschien is het omdat je in het buitengebied niet naar de winkel om de hoek kan, want die is er niet in een verkavelingswijk. Je moet dus vaker naar een supermarkt waar veel volk samenkomt.”\n\nEven terugspoelen. Leo Van Broeck werd in 2016 aangesteld als Vlaams bouwmeester, zij het pas nadat in een eerste ronde geen enkele gegadigde door de proeven was geraakt. Van Broeck kandideerde pas nadat de vacature opnieuw werd opengesteld. “Omdat ik wist wat achteraf bewezen is: als bouwmeester ben je een schietschijf. Het bouwmeesterschap stond aanvankelijk veel te zwaar onder vuur en werd van alle kanten in vraag gesteld. Je moest al redelijk suïcidaal zijn om het in die omstandigheden te willen doen.”\n\nZelf heeft hij moeten leren de bluts met de buil te nemen. “Dit is de mooiste tijd van mijn leven geweest. We hebben veel goede dingen kunnen doen, op twee ambetante misverstanden na.”\n\nHet eerste was de misvatting dat hij iedereen in kleine blokkendozen – “konijnenkoten”, in het sappige proza van de bouwmeester – in de stad wilde ophokken. “Ik was een week aangetreden, en ik zei dat ik wil inzetten op kernversterking – dus ook in de dorpen. Wat maakt de krant ervan: dat de bouwmeester iedereen naar de stad wil. Dat begint dan een eigen leven te leiden.”\n\nFermette\n\nWas Leo Van Broeck dan niet de man die de Vlaming uit zijn vrijstaande fermette wou ranselen richting een stadsappartementje? “Wat een onzin. Ik heb dat nooit gezegd. Het gaat mij om een terugkeer naar de kern, zowel die van de stad als van het landelijke dorp. En om het redden van die landelijkheid. Dat betekent: omringd door natuur en velden. Nu zijn al die dorpen omringd door verkavelingen, lintbebouwing en files. De natuur is bij ons bijna dood. De eerste bouwmeester, Bob Van Reeth, zei het al: het platteland is voor de koeien.\n\n“Maar dat wil niet zeggen dat je moet lachen met de verkavelingsvilla. Die woningen zijn lockdowncompatibel. De woonkwaliteit ervan is goed, veel beter dan die van woningen met kleine terrasjes en te weinig plaats, waarvan ik altijd heb gezegd dat we die best niet meer bouwen. Je wordt gek als je daar met een gezin van drie kinderen een paar maanden binnen moet blijven.\n\n“We moeten echt niet allemaal in woontorens of appartementen wonen. De coronacrisis toont wat kwalitatief wonen betekent: betaalbare rijwoningen en appartementen op goed gelegen locaties in steden en dorpen, met grote terrassen en daktuinen, privacy, speelruimte, en in de nabijheid van groen en parken. Het probleem is dat de meeste kwalitatieve woningen op goede plekken vandaag veel te duur zijn.”\n\nHet is de nagel waar Van Broeck al vier jaar op klopt: we wonen met zijn allen zo ver uit elkaar dat efficiënt ruimtegebruik onmogelijk is, en efficiënt openbaar vervoer onbetaalbaar. De enige optie is volgens hem om dichter bij elkaar te gaan wonen. De bouwmeester rekent voor: groot-Londen heeft 14 miljoen inwoners, Vlaanderen 6 miljoen – maar Vlaanderen palmt daarvoor 8 keer zoveel ruimte in.\n\n“Zo’n 50 procent van de Vlamingen woont ergens tussen een dorp en een stad in. Wat ze daar vooral doen is slapen, al de rest gebeurt ergens anders. Er is daar geen winkel, crèche, horeca, school, of cultuur. Ze moeten daar dus naartoe met de auto, want waar ze wonen is geen openbaar vervoer, tenzij een belbus.\n\n“We zijn zo verspreid gaan wonen dat we wereldrecordhouder zijn in uren file per werknemer. We hebben het wereldrecord echtscheidingen, omdat twee uur in de file per dag twee uur is die je niet bij je gezin bent. Onze ruimtelijke fragmentatie kost onze overheid twee miljard per jaar. En elk van onze morzeltjes grond heeft nog eens zijn eigen bestuur, waardoor we ook het wereldrecord aan politici en ambtenaren per inwoner hebben. En omdat die ruimtelijke en bestuurlijke machines zoveel middelen vreten, hebben we ook nog het wereldrecord aan belastingen.”\n\nBouwmeester Leo Van Broeck. Beeld Tim Dirven\n\nOok het tweede grote misverstand van zijn bouwmeesterschap schrijft hij op rekening van de media. Een jaar geleden lanceerde de Vlaamse overheid de Mobiscore, een cijfer dat inzichtelijk maakt hoe het met de bereikbaarheid van je woning is gesteld en of er voldoende voorzieningen in de buurt zijn. Handig, vond Van Broeck: een eenvoudige manier om een plattelandsbeleid uit te rollen en mensen fiscaal te belonen. Vlaanderen steigerde, en concludeerde dat slecht bereikbare woningen fiks zwaarder belast zouden worden. De Vlaamse bouwmeester werd onder kritiek bedolven. De regelneef die de Vlaming zijn open bebouwing misgunt, komt nu ook in zijn portefeuille graaien, was de teneur.\n\n“Nooit geef ik nog telefooninterviews. De plattelandsburgemeesters zijn toen terecht kwaad geworden, omdat ze ten onrechte dachten dat ik het platteland wou benadelen. Maar wat de pers beweerde dat ik voorstelde, klopt totaal niet. We hebben in Vlaanderen een sterk stedenbeleid – terwijl ook dorp en platteland hun eigen beleid nodig hebben. Lage Mobiscores verdienen hogere toelages voor fietsostrades, en salariswoningen dicht bij het werk in plaats van salariswagens. Dus zeg ik tegen die journalist: eindelijk een kans om een beleid op maat van het platteland te maken. En die maakt daar zoiets van als ‘fiscaal straffen’.”\n\nIs de bouwmeester dan vier jaar lang verkeerd begrepen?\n\n“Neen, verkeerd geciteerd. En vaak met opzet. Anders verkoopt de krant niet. Wat ik zeg, vergt veel uitleg, en past niet in een tweet of halve pagina. Als ik zie hoe uitgebreid en genuanceerd de pers de laatste tijd communiceert over de coronacrisis, kan ik alleen maar blij vaststellen dat het weer de goede kant uit gaat. Maar de vertwittering van de pers heeft lange tijd een nefaste invloed gehad op de verslaggeving. Op sociale media heeft iedereen, blijkbaar niet gestoord door enige kennis van zaken, recht op een mening die dan voor iedereen gelijkwaardig zou zijn. Je mag gelijk wat beweren, je mag klimaatontkenner zijn, dat wordt allemaal op gelijke voet naast elkaar gezet.”\n\nGangreen in het been\n\nKenmerkend voor Van Broeck: hij is eerlijk, maar op het brutale af. Hij tackelt op de bal, maar heeft in zijn dadendrang ook wel eens de man mee. “De bouwmeester is zoals de geneesheer. Die zegt tegen zijn patiënt: ‘Je hebt gangreen in je been. Als je het wil houden, ben je over drie weken dood – als ik het mag amputeren, dans je binnen dertig jaar nog de tango op je prothese. Maar jij mag kiezen, hé.’ Ik ben ook zo. Ik heb geen bevoegdheden, ik beslis niks. Ik mag dus alles vertellen, want ik heb niks te zeggen. Dat is een zin die je mag citeren.”\n\nVooral de Vlaming in zijn verkaveling voelde zich meer dan eens geviseerd door de oneliners van de bouwmeester: alsof zij persoonlijk verantwoordelijk waren voor de ruimtelijke verrommeling. “Nog zo’n misverstand”, zegt Van Broeck. “Wie vrijstaand bouwt, kan daar niet aan doen. Die is daarheen gesubsidieerd met gratis salariswagens, gratis wegen en gratis riolering. En de gemeenten die nog verkavelen, kunnen er ook niets aan doen. De gemeentefinanciering betaalt nu eenmaal per kop en per bedrijf, niet per boom of hectare groen. Als die gemeenten meer open ruimte creëren, worden ze daar dus financieel voor bestraft.”\n\nVan Broeck zat nooit verlegen om een mediagenieke quote. Maar zijn mandaat samenvatten in een reeks twisten en bitse uithalen, zou al te beperkend zijn. Een aanzienlijk deel van de tijd ging op aan studiewerk rond bijvoorbeeld ontharding en vergroening, of herbestemming van oude kerken. Zijn team ontwikkelde de bouwmeesterscan, waarmee lokale besturen hun ruimtegebruik konden doorlichten. Ze ondersteunden ook tientallen overheidsprojecten: nieuwe musea, theaters, bibliotheken, scholen, verkeersluwe woonbuurten. “Dat is natuurlijk minder sensationeel, maar maatschappelijk wel heel belangrijk werk: sleutelen aan de nuts and bolts van de ruimtelijke ordening.”\n\nIn drieënhalf jaar tijd gaf hij 230 lezingen, in het begin soms drie op een dag. “En ik ben nergens met pek en veren naar buiten gedragen, hoor. Integendeel, ik word op straat aangesproken, ook door oude mensen. Een madammeke van 75 jaar pakt mij bij mijn schouders vast, krijgt tranen in haar ogen en zegt: meniër, ik oop da ze naar aâ lustere, want ze zen de wiëreld ont kapot moaken.”\n\nRust en gezond verstand\n\nSamen met klimatoloog Jean-Pascal van Ypersele leverde de bouwmeester ook een lijvig klimaatrapport af op vraag van Youth For Climate. “Bijna alle wijzigingen die we suggereren zijn goedkoper dan wat we nu doen, aangenamer, en leiden tot een hogere levenskwaliteit en een sterkere economie. Alles wat we zeggen eindigt in meer dorp, meer groen, meer stad, beter openbaar vervoer, minder files, minder fijn stof, lagere belastingen.”\n\nWat vooral de vraag doet stellen waarom iemand daartegen zou kunnen zijn. Als er één muur was waar Van Broeck vier jaar lang op botste, dan was het wel deze: als bouwmeester heeft hij het collectief goed en de lange termijn in gedachten. Maar denken de meeste mensen niet in de eerste plaats aan de korte termijn en hun eigen, particuliere belangen?\n\n“Dat klopt. Het gekke is: je moet net collectief denken om ervoor te zorgen dat alle individuele woonwensen nog kunnen. We kunnen ieders voorkeuren enkel in stand houden door ze te koppelen aan de winst van bijvoorbeeld warmtenetten. Maar die zijn pas rendabel vanaf 45 woningen per hectare, en een verkaveling haalt slechts 10 of 15 huizen per hectare. We hebben dus veel meer collectieve woningbouw nodig.\n\n“Dat is misschien wel de slotvisie die er bij mij na vier jaar is ingesleten: het kan alleen maar opgelost worden met solidariteit. We hebben rust en gezond verstand nodig. Maar zoals ze in het Engels zeggen: the problem of common sense is that it is not common.”",Bouwmeester Leo Van Broeck zwaait af: ‘De natuur is bij ons bijna dood’,nl
9708,"De Britse overheid gaat 145 miljoen euro investeren in het zogenaamde ‘vaccin van Oxford’ – een hoopvol project met kans (maar geen garantie) op slagen. Bruno Holthof, die aan het hoofd staat van de Oxford-ziekenhuizen, hoopt ermee tegen de winter het VK te vaccineren. ‘Tegen september zouden we er 20 miljoen kunnen produceren.’\n\nHet is zowat de heilige graal voor virologen. Hoe sneller ze met een werkend vaccin kunnen komen tegen het coronavirus, hoe sneller we ons normale leven weer kunnen oppikken. Als alles goed gaat, heeft de Universiteit van Oxford er een tegen september. Al is men aan deze kant van de Noordzee nog wat sceptisch over die timing.\n\n“Er zijn enkele belangrijke redenen waarom we zo snel zijn kunnen gaan”, zegt Bruno Holthof, de Belgische arts die al bijna vijf jaar de Oxford University Hospitals leidt. “De onderzoeksgroep van het Jenner Institute, die nu dit vaccin ontwikkelt, had vroeger al een vaccin ontwikkeld tegen MERS, dat tot dezelfde familie behoort als Covid-19. Daardoor hebben we bepaalde stappen voor dit coronavaccin sneller kunnen opstarten. Het vaccin is ontwikkeld op basis van een verkoudheidsvirus, waar we nu ook een stukje van de genetische code van Covid-19 inplakken. Als iemand ermee gevaccineerd is, gaat het lichaam antistoffen aanmaken tegen de zogenaamde ‘stekels’ van het coronavirus: het eiwit waarmee het virus de cel binnendringt.”\n\nBruno Holthof (59) - Opgeleid als arts aan de KU Leuven, waar hij ook een doctoraat schreef over gezondheidseconomie - Behaalde een MBA aan de universiteit van Harvard - Leidde tot 2015 het Ziekenhuisnetwerk Antwerpen (ZNA)\n\nMicrobioloog Herman Goossens (UAntwerpen) verwacht nochtans geen vaccin binnen de twee jaar. Omdat de opbouw van antistoffen bij wie al besmet is geweest met corona nogal tegenvalt.\n\n“Kijk, ik ga Herman niet tegenspreken. Er is inderdaad nog veel onzeker, omdat we niet weten hoeveel antistoffen iemand nodig heeft om niet meer ziek te worden. Maar dit vaccin zal er dus voor zorgen dat er heel precies antistoffen worden aangemaakt tegen een bepaald eiwit. Onze hypothese is dat het virus de cel niet binnenkomt als je dat ‘stekel’-eiwit blokkeert. Of het werkt, moeten de klinische studies nu bewijzen.\n\n“Behalve de 550 vrijwilligers, die het vaccin ondertussen al hebben gekregen, is er ook een controlegroep van evenveel vrijwilligers. Zij zijn gevaccineerd met een vaccin dat niet beschermt tegen corona. Als er voldoende mensen uit de controlegroep het virus hebben opgelopen, terwijl de eerste 550 vrij blijven van besmettingen, dan hebben we de doeltreffendheid van het vaccin aangetoond.\n\n“De Britse geneesmiddelenautoriteit MHRA heeft al toegestemd om ons in dat geval een tijdelijke licentie te geven. Momenteel verloopt alles op schema om twintig miljoen vaccins tegen september klaar te hebben. We denken eraan om eerst de ouderen en dan de key workers – dokters, verpleegkundigen, politieagenten – het vaccin toe te dienen. Afhankelijk van de beschikbaarheid van het vaccin gaan we dan verder met andere doelgroepen. Tegen de winter zouden we genoeg mensen in het Verenigd Koninkrijk kunnen vaccineren.”\n\nEr zijn meer dan honderd kandidaat-vaccins tegen corona in de running. Hoe belangrijk is het dan voor u en het farmabedrijf AstraZeneca om de eerste te zijn, en een groot contract binnen te halen?\n\n“Oxford werkt samen met AstraZeneca, omdat wij als universiteit uiteraard niet genoeg capaciteit hebben om het vaccin te produceren. Maar nadat de kosten voor de productie en de distributie zijn betaald, zullen Oxford noch AstraZeneca winst maken aan het vaccin.\n\n“Het is absoluut mogelijk dat dit vaccin niet werkt. Daarom moeten alle onderzoeksinitiatieven voldoende steun krijgen en delen we de kennis die met het Oxford-vaccin hebben vergaard. Collega’s van het Imperial College in Londen hebben bijvoorbeeld een heel andere aanpak voor een vaccin, waarvan de productie veel sneller en op een nog grotere schaal kan gebeuren.”\n\nBritten hebben zich de afgelopen weken massaal gemeld als proefpersonen voor het Oxford-vaccin. Maar lopen de proefpersonen geen zware risico’s?\n\n“Cru gezegd kan die persoon inderdaad ook op intensieve zorg belanden. Elke vrijwilliger wordt daarover duidelijk geïnformeerd en moet schriftelijk toestemming geven. Dan wordt de proefpersoon een jaar lang gemonitord.\n\n“We zijn nu aan het rekruteren voor een volgende fase, waarbij we 10.000 vrijwilligers gaan vaccineren. De helft van hen zal niet uit Groot-Brittannië komen, omdat de verspreidingskracht van het virus hier al te sterk is afgenomen (de r-waarde, die aangeeft hoeveel personen een coronapatiënt besmet, bedraagt minder dan een, YV). De kans dat een vrijwilliger dan nog met corona geïnfecteerd zou raken, is dus veel kleiner en dan is het moeilijk om de doeltreffendheid van een vaccin te testen.\n\n“In deze fase zullen ook vrijwilligers in Afrika en Latijns-Amerika het vaccin krijgen, want daar wordt de pandemie in sommige landen juist sterker. Over welke landen het precies gaat, kunnen we niet communiceren. Alle vrijwilligers moeten wel de overheidsmaatregelen tegen corona blijven opvolgen. Ze mogen het dus niet gaan opzoeken.”\n\nIn het Verenigd Koninkrijk zijn de maatregelen nu ook aangepast. Er wordt versoepeld, terwijl het – afgaand op het gerapporteerde aantal doden – ook het zwaarst getroffen land van Europa is. Wat vindt u van de Britse aanpak?\n\n“Als je spreekt over de versoepeling, dan gebeurt die hier voorzichtiger dan in België. De winkels blijven bijvoorbeeld nog even dicht. Er is een stappenplan vrijgegeven dat aangeeft hoe de heropstart van de economie zou verlopen, maar de timing is nog niet bevestigd. Alles hangt af van hoe de cijfers verder evolueren.\n\n“Ik hoop dat ze het advies herzien om niet met het openbaar vervoer te reizen. Ik verwacht een enorm parkeerprobleem als de medewerkers van Oxford nu met de auto zullen komen. Over mondmaskers op het openbaar vervoer is er, anders dan in België, niets gezegd. Maar in een moeilijke periode is het altijd gemakkelijk om kritiek te geven op zaken die fout gaan.”\n\nU leidt zelf een instelling met 12.000 werknemers. Heeft u ook al beslissingen genomen en later herbekeken?\n\n“Waarschijnlijk zou ik, achteraf bekeken, sneller zijn gestart met het testen van medewerkers zonder symptomen. Dat is pas drie weken geleden begonnen. Uiteindelijk bleek zo’n 4 procent van het zorgpersoneel het virus zonder symptomen te dragen, dus kon het zich in het ziekenhuis nog steeds verspreiden.\n\n“Maar de richtlijnen, die gebaseerd zijn op wetenschappelijk advies, schreven enkel voor om zorgpersoneel mét symptomen te testen. Ondertussen is dat inzicht veranderd. We weten nu zelfs dat de overdracht van het virus in de helft van de gevallen gebeurt voordat je symptomen hebt.\n\n“Dat maakt dat dit voor mij ook al een emotionele rollercoaster is geweest. Er zijn dagen waarop je ongelooflijk hoopvol bent dat er oplossingen gevonden worden. En er zijn andere dagen waarop je met de verpleegkundigen en artsen praat die mensenlevens proberen te redden, en dan net heel droef wordt.”",‘Tegen september zouden wij 20 miljoen vaccins kunnen hebben’,nl
9709,De lidstaten van de Wereldgezondheidsorganisatie (WHO) hebben afgesproken dat er een onafhankelijk onderzoek komt naar de manier waarop de WHO heeft gereageerd op het uitbreken van het coronavirus in China. Opmerkelijk: ook de VS steunen de resolutie.,"WHO-lidstaten, inclusief VS, stemmen in met onderzoek naar reactie op uitbreken coronavirus",nl
9710,"Het is de FBI gelukt om de vergrendelde iPhones open te breken van de man die drie Amerikaanse militairen doodschoot. De FBI wilde dit doen om bewijs te verzamelen, maar fabrikant Apple weigerde hierbij hulp.\n\nMohammed Saeed Alshamrani schoot een half jaar geleden op een luchtmachtbasis in Florida drie Amerikaanse militairen dood. Al snel rees het vermoeden dat hieraan terroristische motieven ten grondslag lagen. Om hier zeker van te zijn, wilde de FBI toegang tot de iPhones van de aanslagpleger.\n\nProbleem: iPhones zijn bijzonder lastig te ontgrendelen zonder de hulp van de rechtmatige eigenaar. Dat geldt zowel voor het openen met vingerafdruk als voor het openen via gezichtsherkenning. Het standpunt van Apple is al jarenlang hetzelfde: we kunnen en willen niet helpen telefoons te ontgrendelen.\n\nApple zelf kan ook geen toegang krijgen tot de telefoons van zijn klanten. De biometrische informatie van een gezicht of vingerafdruk staat niet op een server bij Apple opgeslagen, maar alleen lokaal op het toestel zelf: een privacyvriendelijker omgang met de data.\n\nAchterdeurtjes\n\nHet alternatief is het inbouwen van achterdeurtjes, maar daarover is Apple duidelijk. “Dit zou alleen de goedbedoelende en gezagsgetrouwe burgers schaden die op bedrijven als Apple vertrouwen om hun gegevens te beschermen”, zei topman Tim Cook al in 2016, toen een vergelijkbare zaak speelde.\n\nHet probleem is namelijk dat het bewust inbouwen van achterdeurtjes voor bijvoorbeeld de FBI onherroepelijk betekent dat de toestellen ook voor andere, buitenlandse diensten of voor criminelen een makkelijker doelwit zijn.\n\nDe FBI heeft dus, net als in 2016, zelf het toestel van de schutter geprobeerd te openen. Dat was niet eenvoudig, blijkt uit de gezamenlijke verklaring van Justitie en de federale inlichtingendienst. “Met dank aan het geweldige werk van de FBI – en zonder dank aan Apple – waren we in staat om Alshamrani’s telefoons te ontgrendelen”, aldus minister van Justitie William Barr. De minister wees er ook nog fijntjes op dat het gedoe niet alleen kostbare tijd heeft gekost, maar de Amerikaanse belastingbetaler ook veel geld.\n\nZwakkere beveiliging\n\nZowel Justitie als de FBI grijpen de Alshamrani-zaak aan om opnieuw te pleiten voor zwakkere beveiliging en minder encryptie op telefoons. De houding van Apple is in de ogen van Barr “onacceptabel”. Apple zelf denkt daar uiteraard anders over. Het bedrijf is bereid inlichtingendiensten te helpen, maar niet tegen iedere prijs. Zo werd eerder dit jaar bekend dat Apple onder druk van Justitie zijn plan liet varen om back-ups in zijn clouddiensten te versleutelen.\n\nBezitters van iPhones of andere Apple-apparatuur kunnen ervoor kiezen alles wat op die apparaten staat ook op de servers van Apple te zetten. Zo’n reservekopie is praktisch bij bijvoorbeeld het overstappen op een nieuw apparaat of bij verlies van een toestel, maar biedt dus minder privacy en zekerheid. Deze cloudomweg bood in het geval van Alshamrani echter geen soelaas: niet alle informatie op zijn telefoon stond ook opgeslagen in de cloud.\n\nIn een verklaring tegenover nieuwssite The Verge benadrukt Apple dat het de FBI zo goed mogelijk heeft geholpen. Maar, zegt het bedrijf ook: klanten over de hele wereld moeten erop kunnen vertrouwen dat hun informatie veilig is.\n\nSpionagesoftware\n\nOf dat altijd het geval is, is overigens niet zeker. NBC News schrijft namelijk op basis van bronnen dat de Amerikaanse politie in staat is om de toegangscode van een iPhone te registreren op het moment dat gebruikers deze invoeren. Hiervoor is het dan wel nodig dat er spionagesoftware op de iPhone is geïnstalleerd. Deze spyware is volgens de nieuwszender ontwikkeld door Grayshift, een Amerikaans bedrijf dat hierin gespecialiseerd is. De methode werkt niet voor het gebruik van vingerafdruk of gezichtsherkenning.",FBI kraakt zelf iPhone van schutter en is woedend op Apple,nl
9711,"Het ruimtetuig van de toekomst kan zich misschien voortbewegen door een uitvinding uit Nederland. Grafeen, een stof waarvoor de Nijmeegse hoogleraar Andrey Geim in 2010 de Nobelprijs kreeg, is geschikt om er een zogeheten zonnezeil van te maken. Zo'n zeil wordt voortgeduwd door deeltjes van de zon.",Kunnen we binnenkort door de ruimte ‘zeilen’ met het dunste materiaal op aarde? Nederlandse uitvinding doet dromen,nl
9712,De Israëlische eerste minister Benjamin Netanyahu zal zondag persoonlijk aanwezig moeten zijn bij de start van zijn corruptieproces. Dat heeft het ministerie van Justitie bevestigd. Een verzoek van de advocaten van de zeventigjarige Netanyahu werd daarmee afgewezen.,"Netanyahu moet aanwezig zijn bij begin van zijn proces, beslist ministerie",nl
9713,"Als directeur-generaal van de FOD Volksgezondheid zit Pedro Facon (39) in het hart van het crisismanagement. Daar merkt hij aan den lijve hoe moeilijk het is om knopen door te hakken met acht ministers. ‘Onze bevoegdheidsverdeling? Een kat vindt er haar jongen niet in terug.’\n\n“Ik heb me al afgevraagd of ik een kapper aan mijn bubbel mag toevoegen.” (lacht) De directeur-generaal gezondheidszorg worstelt dezer dagen niet alleen met interministeriële conferenties maar ook met een coronakapsel. De voorbije tien weken moest Pedro Facon manoeuvreren in een kluwen van taskforces, werkgroepen en comités. Nu de eerste golf van de epidemie op haar laatste benen loopt, blikt hij terug.\n\nSpreken we met een tevreden man?\n\nPedro Facon: “We mogen stellen dat de ziekenhuizen en de huisartsen deze grote stresstest hebben doorstaan. In een mum van tijd zijn er triage- en schakelzorgcentra opgericht, is er extra ruimte gecreëerd op de diensten intensieve zorg, zijn er aparte patiëntenstromen voor Covid-19-patiënten opgericht... Dat hele systeem heeft gewerkt.\n\nWie is Pedro Facon? - 39 jaar\n\n- Geboren in Kortrijk, woont in Beersel\n\n- Samenwonend\n\n- Master politieke wetenschappen (KU Leuven)\n\n- Onderzoeker Instituut voor de Overheid (KU Leuven)\n\n- Adviseur strategie en organisatie Rijksinstituut voor ziekte-en invaliditeitsverzekering (RIZIV) 2005-2013\n\n- Kabinetschef gezondheidszorg minister Maggie De Block (Open Vld) 2013-2017\n\n- Directeur-generaal gezondheidszorg bij de Federale Overheidsdienst Volksgezondheid\n\n“Er zijn enorme inspanningen geleverd. Wij als overheid hebben dat proberen te coördineren, maar ik moet benadrukken dat het succes vooral te danken is aan de professionaliteit en verantwoordelijkheid van de ziekenhuizen en de huisartsen, maar ook de apothekers of pakweg de tandartsen. Die zijn meteen in actie geschoten toen ze de rampscenario’s zagen in Noord-Italië. Het illustreert hoe veerkrachtig onze gezondheidszorg is.”\n\nEr kwam ook kritiek. In de woon-zorgcentra kwam de respons te laat, de apothekers voelden zich aan hun lot overgelaten, er was te weinig beschermingsmateriaal...\n\n“Ik ben de eerste om toe te geven dat er tekortkomingen waren. We zitten in een crisissituatie die niemand nooit eerder heeft meegemaakt. Je moet weten, de overheid zit zelf in een crisissituatie. We hebben wel een aantal draaiboeken, maar niet voor deze omvang. Wij hebben ons in een mum van tijd moeten reorganiseren en nieuwe tactieken moeten bedenken. En ook onze capaciteit is beperkt.\n\n“Mensen vergeten dat wel eens, maar de overheid is nooit in shut down gegaan. De driehonderd mensen van mijn afdeling zijn blijven doorwerken, velen van thuis. Ook mensen met kinderen.”\n\nWat kon beter?\n\n“De hele organisatie van het crisisbeheer is te complex. Er worden met hoge snelheid beslissingen genomen in parallelle kokers die onvoldoende gestroomlijnd zijn. Je hebt het nationale crisisbeheer, met de Nationale Veiligheidsraad, het Crisiscentrum en de gouverneurs. Daarrond heb je een groeiend aantal expertengroepen. Vervolgens heb je ook het interfederale gezondheidszorgbeleid, waarbij acht ministers voortdurend moeten afstemmen. En dan heb je binnen de gezondheidszorg ook nog het overlegmodel, met de zorgverstrekkers en de ziekenfondsen.\n\nPedro Facon: ""De hele organisatie van het crisisbeheer is te complex."" Beeld Francis Vanhee\n\n“Boven alles is er een versplinterde bevoegdheidsverdeling. Er gaat enorm veel tijd en energie verloren door het voortdurend afstemmen van die niveaus op elkaar.”\n\nKunt u daar een voorbeeld van geven?\n\n“Qua testing in de rusthuizen bijvoorbeeld heeft elke gemeenschap een andere strategie aangenomen. De ene test meer personeelsleden, de andere focust op bewoners of patiënten. Maar voor sommige zorginstellingen zijn die verschillen problematisch. De psychiatrische ziekenhuizen bijvoorbeeld, vallen onder het federale niveau, terwijl de psychiatrische verzorgingstehuizen (PVT’s) Vlaamse materie zijn. Terwijl in de praktijk een aantal psychiatrische ziekenhuizen en PVT’s op dezelfde plek zijn ondergebracht. Dat betekent dus dat je een gang verder plots een andere test-strategie hebt.\n\n“Het is soms hallucinant. Sommige ziekenhuizen hebben containers aangeschaft om op hun parking te zetten om daar de triage te doen. Huren ze die containers, dan valt dat onder de financiering van de federale overheid. Kopen ze die aan, dan is dat Vlaams. Een kat vindt daar zijn jongen niet meer in terug.\n\n“Wie is er verantwoordelijk voor de mondmaskers? We hebben een aantal weken nodig gehad om via die interministeriële conferentie te achterhalen wie nu precies moet leveren voor welke groepen.\n\n“We zeggen al lang dat de huidige bevoegdheidsverdeling een enorme rem is voor een slagkrachtig beleid. Eigenlijk moet je het dak repareren als de zon schijnt. We hebben dat niet gedaan en daar betalen we nu een prijs voor.”\n\nWelke prijs?\n\n“Er is veel tijd verloren gegaan, dat wil ik echt onderstrepen. Ik wil geen verwijten maken. Ik ben ervan overtuigd dat iedereen zijn uiterste best doet en ik werk graag en goed samen met de collega’s van de deelstaten, maar de structuren bemoeilijken de samenwerking.”\n\nWat stelt u voor: een herfederalisering? Of moeten we alles naar de gemeenschappen overhevelen?\n\n“Als federaal ambtenaar kijk ik daar met een bestuurskundige bril naar. Er zijn meerdere scenario’s mogelijk en geen ervan is perfect. Wel moeten we een duidelijke keuze maken: de ene richting, of de andere. Verder mengen zal ons alleen maar verder van de regen in de drop brengen.\n\n“Er zijn een aantal realiteiten. De deelstaten voeren intussen een eigen beleid op het vlak van preventie, eerstelijnsgezondheidszorg, de ouderenzorg, de financiering van de ziekenhuisinfrastructuur... Wil je dat opnieuw naar het federale niveau overhevelen, dan heb je jaren nodig om dat opnieuw te stroomlijnen. Tandpasta die uit de tube is, kan je er moeilijk terug induwen.\n\n“Wil dat zeggen dat ik resoluut tegen een herfederalisering ben? Nee, maar ik stel me vragen over de haalbaarheid ervan. Mocht je van een wit blad vertrekken zonder historiek, dan valt er volgens mij veel te zeggen voor een grotere schaal. Voor het financieren van de sociale zekerheid bijvoorbeeld, heb je beter een grote schaal dan een kleine. Het is niet ondenkbaar dat je pakweg de uitvoering van de gezondheidszorg voort regionaliseert, maar een solidaire financiering behoudt.”\n\nDan blijft het wel gefragmenteerd.\n\n“De pot spijzen zou je samen kunnen doen. De organisatie en uitoefening van de gezondheidszorg en de ziekteverzekering moeten in één hand komen.\n\n“Het debat is ook ingewikkelder dan federaal versus deelstaten. Sommige uitdagingen krijgen we niet opgelost op nationaal niveau.\n\n“Geneesmiddelenbeleid of digitalisering in de zorg, dat zit beter op Europees niveau. Maar ook het globale beheer van een crisis zoals Covid-19. Waarom heeft elk land zijn eigen regels rond social distancing of quarantainebeheer? Waarom moet elk land apart mondmaskers zoeken? Waarom zou je geen piekcapaciteit van je intensieve zorg met andere landen kunnen delen, zeker als je weet dat de epidemie niet in elk land op hetzelfde moment zal plaatsvinden?\n\n“We moeten ook de bevoegdheden op het niveau van de steden en gemeenten versterken. Sommige elementen van de gezondheidszorg moeten heel dicht bij de bevolking staan, met een sterke link naar het lokaal en sociaal beleid.”\n\nHoe realistisch is dat allemaal? Politici hebben zich in het verleden steeds laten leiden door ideologie of pragmatiek, niet door efficiëntie of goed bestuur.\n\n“De politiek blijkt vandaag niet in staat om een oplossing te bieden. De voorbije jaren werd het debat over de staatshervorming in de koelkast gestopt. Halen ze dat er nu uit, dan dreigt een oververhitting. De politiek zou een kleine groep experts het mandaat moeten geven om een staatshervorming voor te bereiden. Zij kunnen met enkele scenario’s komen en het is dan aan de politiek om de knoop door te hakken. Dat hoeft geen jaren te duren, want er is al heel veel voorbereidend werk gebeurd.”\n\nPedro Facon. Beeld Francis Vanhee\n\nNooit eerder besefte het grote publiek zo goed het belang van pakweg verpleegkundigen. Anderzijds: het is een beroepsgroep die al jaren schreeuwt om betere werkomstandigheden en hogere lonen. Hoe gaan we onze helden na corona bedanken?\n\n“Dat is een heel terechte opmerking. Men kan niet leven en eten van applaus alleen.\n\n“Het hele financieringssysteem moet herbekeken worden. Het systeem moet billijk en transparant zijn. De verschillen die we nu zien – als we ze al kennen – tussen artsen onderling, maar ook tussen artsen en verpleegkundigen, tandartsen en mondhygiënisten... die moeten globaal aangepakt worden. Er zal altijd variatie zijn, maar nu zijn de verschillen te groot.”\n\nDe herziening van de ziekenhuisfinanciering was dé grote werf van minister van Volksgezondheid Maggie De Block (Open Vld). U was haar kabinetschef tot 2017. Is er voldoende gerealiseerd de voorbije legislatuur?\n\n“Ik probeer daar kritisch naar te kijken, maar de hervormingsagenda die we in 2014 hebben uitgezet, was volgens mij de juiste. Hebben we alles gerealiseerd? Nee. Maar er zijn belangrijke hervormingen doorgevoerd en er zijn een aantal uitwassen aangepakt.”\n\nSinds zondag is er een duidelijke versoepeling. Houdt u uw hart vast?\n\n“Ik denk dat we zeer waakzaam moeten zijn. In een maand tijd zijn we van 0 naar 5.700 patiënten gegaan, en het heeft een maand geduurd eer we dat cijfer hebben kunnen halveren. De dalende curve gaat dus maar half zo snel.\n\n“Ons comité komt elke dag samen en we houden de cijfers nauwlettend in de gaten. Van zodra we een stijging zien, zullen we ingrijpen. We bereiden ons daar nu al op voor, samen met het werkveld.”\n\nU bent nu tien weken fulltime bezig met de Covid-19-crisis. Wat doet dat met een mens?\n\n“Wij zijn ook moe, dat klopt. We hebben geen keuze. We moeten er alles aan blijven doen om de zaken in goede banen te leiden. We willen dat de mensen op het terrein kunnen rekenen op een overheid die de juiste beslissingen neemt. Soms lukt dat, soms niet. Sommige zaken werken goed, maar er is ook terecht kritiek.\n\n“We moeten een manier vinden om rustmomenten in te bouwen. Dit is geen sprint, maar een marathon. Een sprint-marathon om precies te zijn, waarbij we elke nieuwe piek het hoofd moeten kunnen bieden. Ik moet ook de gezondheid van mijn mensen in de gaten houden. Er is een enorme inzet en ik heb een grote bewondering voor hun veerkracht en flexibiliteit, maar ik besef dat er voor hen extra psychosociale ondersteuning moet komen. Iedereen kent mensen die ziek zijn geworden. Ik ook. De teller staat nu op ruim 8.700 sterfgevallen. Zoveel verloren levens, dat laat niemand koud.”",Pedro Facon (FOD Volksgezondheid): ‘Er is in deze crisis ontzettend veel tijd en energie verspild’,nl
9714,"Ook de Boerenbond verwacht de komende dagen maatregelen in de meeste Vlaamse provincies. In de provincie Antwerpen geldt er voor sommige ecologisch kwetsbare gebieden al zo’n oppompverbod.\n\nDoor een combinatie van minder neerslag en meer verdamping verzeilt ons land in de droogste start van de zomer sinds begin vorige eeuw. Als het niet snel regent, is dat een ramp voor de landbouw en de drinkwatervoorziening.\n\nVoor professor waterbeheer Patrick Meire (Universiteit Antwerpen) is er geen twijfel mogelijk: “Er is eigenlijk geen andere keuze dan alle mogelijke preventieve maatregelen te nemen”, stelt hij. “De zeer lage grondwaterstanden zien we nu nóg eerder dan de voorbije jaren. Als die trend zich voortzet, komen we deze zomer mogelijk in de problemen. Toch zie ik nog mensen massaal water gebruiken om de stoep af te spuiten, gazons te sproeien of de auto te wassen. Daar moeten we écht mee stoppen.”\n\nEen officieel verbod op het wassen van wagens en sproeien van gazons zou er nog niet meteen komen. Alle experts roepen wel op zeer zuinig met drinkwater om te springen.\n\nSinds half maart heeft het nog amper geregend, terwijl het watertekort van de voorbije drie kurkdroge zomers nog niet was weggewerkt. Droge wind doet de bodem nog versneld verdampen. Ook de komende week vallen er nog geen echte regenwolken op de weerkaarten te bespeuren.\n\nDeze embed wordt niet getoond U heeft via cookie-instellingen gekozen om deze embed niet te tonen. Onze aanbevolen cookie-instelling is niveau 4. Zo geniet u op elk ogenblik van deze website in optimale omstandigheden.",In 119 jaar nooit zo droog als nu: mogelijk maatregelen op komst,nl
9715,Tweedeverblijvers\n\nOplossing voor tweedeverblijvers in de maak? ‘Die volgt waarschijnlijk een van de komende dagen’\n\nSophie Wilmès. Beeld BELGA\n\nPremier Sophie Wilmès verwacht dat er in de loop van de komende dagen een aanpassing aan de regels komt voor tweede verblijven. Dat heeft ze vandaag verklaard in de marge van een bezoek aan de Brusselse cultuurtempel Bozar. Mogelijk komt er ook snel duidelijkheid over de sport- en jeugdkampen in de zomervakantie. Vlaams Welzijnsminister Wouter Beke hoopt dat dat in ‘de komende dagen’ kan.,Oplossing voor tweedeverblijvers in de maak? ‘Die volgt waarschijnlijk een van de komende dagen’,nl
9716,"De hoop op een vaccin neemt toe. De eerste fase van een test die het Amerikaanse biotechbedrijf Moderna uitvoerde voor een experimenteel coronavaccin, heeft positieve resultaten opgeleverd.",Hoopvolle vaccintest uitgevoerd in VS,nl
9717,"Na de problemen van gisteren, herstart open Vld vanmiddag de interne verkiezingen. De technische fout werd uit het online stemsysteem gehaald, meldt de partij. de eerste stemronde eindigt, zoals oorspronkelijk voorzien, nog steeds deze vrijdag. Kennen we dan de nieuwe voorzitter van de liberalen?",Wie volgt Rutten op? Voorzittersverkiezingen bij Open Vld krijgen herkansing,nl
9718,Er is een nieuwe bijensoort ontdekt in ons land. Op tien dagen tijd werd de tweecellige zandbij op twee verschillende locaties in de provincie Namen waargenomen. Dat meldt Natuurpunt. Het is de eerste keer dat de bijensoort gezien wordt in ons land. Normaal leeft de tweecellige zandbij enkel in Zuid-Europa. Dankzij deze ontdekking telt de Belgische bijenlijst nu 404 soorten.,Nieuwe bijensoort ontdekt in België: de tweecellige zandbij,nl
9719,"Trump roept al maanden dat het malariamiddel op grotere schaal moet worden ingezet in de strijd tegen het virus. De president greep sinds maart diverse verhalen van patiënten in de VS aan, die riepen dat het malariamiddel bij hen wel had gewerkt, om te benadrukken dat onderzocht moet worden of het gebruikt kan worden.\n\nMaandag zei Trump in het Witte Huis dat hij had besloten om hydroxychloroquine te gebruiken om de symptomen te verminderen, mocht hij besmet raken met het virus: sinds anderhalve week neemt hij elke dag een pil. ‘Wat heb je te verliezen?’ Hij zei dat hij na overleg met de Witte Huis-arts had besloten om het malariamiddel in te nemen in combinatie met een zinksupplement. ‘Ik begon het in te nemen omdat ik denk dat het goed werkt’, aldus Trump. ‘Ik heb heel veel goede verhalen gehoord.’\n\nSchadelijke bijwerkingen\n\nHet malariamiddel kan bij sommige patiënten leiden tot schadelijke bijwerkingen, zoals hartklachten. Hydroxychloroquine is de afgelopen maanden bij wijze van proef onder andere ingezet in New York. De president ontkende dat hij het virus al had opgelopen. De president wordt, evenals vicepresident Mike Pence en Witte Huis-adviseurs, dagelijks getest.\n\nDe FDA, de dienst die onder andere gaat over de goedkeuring van nieuwe medicijnen, waarschuwt voor het gebruik van het middel. De FDA zegt dat hydroxychloroquine alleen mag worden gebruikt voor onderzoeken. Twee onderzoeken in New York, waarbij 2.800 patiënten waren betrokken, wisten niet aan te tonen dat het malariamiddel helpt bij coronapatiënten. Uit twee andere onderzoeken, waarvan de resultaten donderdag werden gepubliceerd in het medische vakblad BMJ, bleek hetzelfde.\n\nBijdrage aan WHO\n\nTrump ging tijdens de meeting ook in op de vertroebelde relatie met de Wereldgezondheidsorganisatie (WHO). Hij zegde de financiële steun eerder op, omdat hij vindt dat de WHO de uitbraak van het coronavirus niet goed heeft aangepakt. Afgelopen zaterdag meldden Amerikaanse media dat de bijdrage deels wordt hersteld, maar de president twijfelt nog over de hoogte van het bedrag.\n\n“Ik zat te denken aan 40 miljoen dollar (37 miljoen euro, nvdr.), maar sommige mensen vonden dat zelfs nog te veel”, aldus Trump. Hij zal binnenkort meer bekendmaken over de steun aan de WHO. “Ik wilde maandag niet spreken tijdens de digitale bijeenkomst van de WHO. Dat doe ik binnenkort.”\n\nTrump haalde wederom uit naar de gezondheidsorganisatie. “Het is een marionet van China. Alles draait daar om China. De WHO heeft slecht werk geleverd.”\n\nDe Amerikaanse minister van Buitenlandse Zaken Mike Pompeo beschuldigde maandag algemeen directeur van de WHO Tedros Adhanom Ghebreyesus ook al van een gebrek aan onafhankelijkheid, omdat hij “door druk van China besliste om Taiwan niet uit te nodigen” op de algemene vergadering die momenteel aan de gang is.\n\nEerder beschuldigden de VS de WHO er ook al van dat ze een vroegtijdige waarschuwing vanuit Taiwan over de ernst van het virus had genegeerd.",Trump slikt iedere dag omstreden malariamiddel tegen coronavirus,nl
9720,"Dumbo werd deze ochtend door de verzorgers dood teruggevonden in het olifantenverblijf. “De afgelopen weken was ze zienderogen vermagerd en ze was ook blind aan een oog. Ze liep overal tegen. Haar levenskwaliteit was er flink op achteruit gegaan”, zegt woordvoerder Ilse Segers.\n\nVolgens Planckendael wordt een olifant gemiddeld 50 à 60 jaar. “We zijn blij dat ze een mooie leeftijd heeft gehaald.” Dumbo werd in het wild geboren en kwam in 1974 naar de Zoo. Ze was toen twee jaar oud. Later verhuisde ze met de ganse kudde naar Planckendael.\n\nMet Dumbo verliest de groep de matriarch. “Ze was heel groot. De andere olifanten luisteren naar haar. De hiërarchie zal nu worden herschikt.”\n\nFelle madam\n\nOlifantenfan Kris Lamon, moderator van de Facebookgroep ‘De olifanten van Planckendael’, was gisteren op bezoek in de zoo. “Er hingen bordjes waarop te lezen stond dat ze ziek was en dat was er ook aan te zien, al schrok ik deze ochtend wel van het bericht. Jammer. Het is altijd zo’n felle madam geweest!”",Olifant Dumbo gestorven in Planckendael,nl
9721,"“Per besmette persoon die gecontacteerd wordt, krijgen we maar één of geen hoogrisicocontact gemeld”, stelde viroloog Steven Van Gucht op de dagelijkse persconferentie. Hoogrisicocontacten betekenen: langer dan 15 minuten bij een coronabesmette persoon op minder dan 1,5 meter, of in een gesloten omgeving. Dat besmette personen zo weinig van die contacten melden, verbaast de experts, maar het kan, als we ook na de versoepelingen contact blijven mijden. Toch blijkt uit de gesprekken van contactonderzoekers ook iets anders.\n\n“Ten eerste zijn er mensen met veel contacten, die zich schuldig voelen”, zegt microbioloog Emmanuel André (KU Leuven) die het Interfederaal Comité Testing & Tracing coördineert. “We willen hen geruststellen: het contactonderzoek leidt nooit tot boetes maar dient om uw omgeving te beschermen. Het verloopt anoniem: uw contacten komen uw naam niet te weten.”\n\nDaarnaast is er een groep mensen die wil vermijden dat vrienden of familieleden in quarantaine moeten. Hoogrisicocontacten moeten veertien dagen in thuisquarantaine. Wie daardoor op quarantaineverlof moet, kan even minder verdienen. Er zijn dus economische kosten voor die persoon, maar ook voor het betrokken bedrijf en de maatschappij.\n\nUitbreiden\n\nAndré roept daarom op om de testcriteria uit te breiden. Op dit moment testen we enkel personen met symptomen, behalve in woonzorgcentra en ziekenhuizen. Toch is er op dit moment een testcapaciteit van 25.000 tests, terwijl op dinsdag 13.860 tests zijn gemeld, van wie er 279 positief bleken. Bijna de helft van de testcapaciteit is dus onbenut, terwijl de taskforce van minister Philippe De Backer (Open Vld) indien nodig kan opschalen tot 45.000 tests.\n\nAls voortaan ook de hoogrisicocontacten een test krijgen, kan het gemakkelijker zijn voor besmette personen om hun naam door te geven, want hij helpt dan een kennis aan een test, in plaats van hem enkel een quarantaine aan te doen. Bovendien kan het die quarantaine inkorten. Een week afzondering zal altijd nodig zijn, gezien de incubatietijd, maar wie negatief test bij het begin én het einde van die week, kan weer aan de slag. Naast de PCR-test kan een serologische test, die antistoffen meet, aanduiden wie immuniteit heeft opgebouwd. Voor hen kan een week quarantaine zelfs overbodig zijn.\n\n“Zo iemand is geen hoogrisicocontact”, zegt André. “De economische kosten van enkele tests zijn kleiner dan één dag quarantaine.”\n\nDe exitgroep GEES steunt zijn oproep. “Het kan helpen om de quarantaine voor iedereen goed te laten verlopen”, zegt GEES-voorzitter Erika Vlieghe (U Antwerpen). Federaal minister De Backer en Vlaams minister van Welzijn Beke (CD&V) staan open voor uitbreiding, maar het is de Risk Management Group (RMG) die de testcriteria bepaalt, op basis van adviezen van de Risk Assessment Group. “Ik heb die uitbreiding al een maand geleden gevraagd, maar ze blijft genegeerd”, zegt André.\n\nVolgens dokter Paul Pardon, voorzitter van de RMG, lag dit al enkele keren op tafel, maar zijn er ook tegenargumenten. “Tot nu toe zijn serologische tests bijvoorbeeld nog moeilijk toepasbaar omdat het niet is aangetoond in welke mate de antistoffen bij corona beschermen.”",Testen en opsporen van covid-gevallen niet op stoom in België,nl
9722,Maar liefst 400 miljoen dollar legt Facebook neer voor Giphy. De dienst is gespecialiseerd in lollige bewegende beelden die op sociale media circuleren. Wat is het plan van Facebook?,Met de overname van Giphy door Facebook barst de strijd om de gifjes los,nl
9723,"Het blijft gortdroog. Door een combinatie van minder neerslag en meer verdamping verzeilt ons land in de droogste start van de zomer sinds begin vorige eeuw. ‘Als het binnenkort niet regent, is dat een ramp’, stelt professor waterbouwkunde Patrick Willems (KU Leuven).",Nooit eerder sinds het begin van de metingen startte de zomer zo droog: ‘Er dreigt een ramp’,nl
9724,"“Proficiat aan de zesde missie van het tuig X-37B”, schreef minister van Defensie Mark Esper op Twitter. De drone werd met behulp van de Atlas V-draagraket gelanceerd vanop Cape Canaveral.\n\nVliegtuigbouwer Boeing die de drone bouwde, liet weten dat die verschillende experimenten zal uitvoeren terwijl ze in een baan rond de aarde zit. Daaronder een onderzoek naar de impact van straling en andere ruimte-effecten op zaden en materialen die gebruikt worden om voedsel te kweken. Er wordt ook technologie getest voor herbruikbare ruimtevaartuigen.\n\nHet ruimteveer werd voor het eerst gelanceerd in 2010 en werd oorspronkelijk gebouwd om missies van 270 dagen uit te voeren. In 2019 bleef de drone echter 780 dagen in een baan rond de aarde.",Luchtmacht VS lanceert met succes ruimtedrone voor wetenschappelijk onderzoek,nl
9725,"Bij bloemetjes denkt u meteen aan een vrouw, bij de geur van tabak aan een man. Maar ook zonder parfums kunnen wij met de ogen dicht ruiken of er een man of een vrouw voor ons staat. Hoe komt dat?","Ruiken of er een man of een vrouw voor je staat, kan dat?",nl
9726,"Hij zou graag zijn zes kleinkinderen nog eens zien. ‘Maar mijn vrouw en ik besloten niet mee te doen met de extra-vier-optie’, zegt professor microbiologie Herman Goossens (UAntwerpen). ‘Alleen met een marshallplan voor testen voorkomen we een tweede golf.’\n\nIn de winkel draagt hij voorlopig geen mondmasker, maar aan zijn bubbel voegt hij geen vier extra mensen toe. En nee, hoewel hij het labo aan het UZA leidt en de expert is die het luidst roept om meer testen, krijgt zelfs zijn dochter – die een test wil omdat er een besmetting plaatsvond in de crèche van één van zijn kleinkinderen – van hem geen test. Reden? Het materiaal is nog steeds schaars.\n\nMicrobioloog Herman Goossens (63) probeert de tsunami aan wetenschappelijke inzichten die dagelijks toestroomt permanent te vertalen in adviezen. Zowel voor de SARS-virologen die de Europese leiders adviseren in het RECOVER-project dat hij leidt, als voor de Belgische taskforce voor de welzijnssector die hij adviseert. En ook voor zijn eigen familie.\n\n“Dat gaan wij niet doen, wisten we meteen toen de extra-vier-optie werd aangekondigd”, vertelt Goossens. “Met zes kinderen en zes kleinkinderen is kiezen moeilijk. Maar mijn vrouw en ik willen ook een voorbeeld geven en vinden het risico nog te groot. Er komen dagelijks nog te veel besmettingen bij. Ik heb er alle begrip voor dat het voor anderen te zwaar werd. Maar als je het aankan, blijf je beter nog in je eigen bubbel. De kinderen en kleinkinderen spreken wij enkel via WhatsApp.”\n\nDaar vindt u nog tijd voor?\n\n“Amper. Mijn leven is omgegooid op 19 januari. Ik overlegde met mijn internationale collega’s over de vraag of dat virus van mens tot mens overdraagbaar zou zijn. Die avond kregen we bericht dat er eensklaps 150 nieuwe gevallen in Wuhan waren van wie één derde niet op de fameuze markt was geweest. Meteen zijn we ons beginnen organiseren om een mogelijke pandemie op te vangen. 14 februari was een tweede kantelpunt. Een van de meest gezaghebbende specialisten volksgezondheid ter wereld mailde: ‘Dit is het virus waarvoor we al zo lang vrezen.’ Ontzet las ik zijn argumenten voor aan mijn vrouw.\n\n“Sindsdien werk ik non-stop. Weekends worden opgeslokt met de laatste studies lezen. Maar gelukkig zijn wij allemaal gezond. Voor mijn kinderen die werk combineren met kinderzorg is het wel heel erg zwaar. Het beleid moet meer rekening houden met die situatie.\n\n“Het enige wat ik zelf belastend vind, zijn de aanvallen en beledigingen. Voor het eerst zit ik op sociale media omdat ik wil tonen wat onderzoekers doen met belastinggeld. Wat een agressief universum is dat. Ik krijg ook grove brieven en mails. Daarom beperk ik het aantal mediaoptredens nu. Maar er zijn ook pakkende boodschappen en vragen om advies. Jammer genoeg heb ik de tijd niet om te antwoorden.”\n\nDraagt u een mondmasker?\n\n(lacht) “Dat is geen wetenschappelijk maar een emotioneel debat. Ik heb begrip voor die emoties. Zelf draag ik er een in het ziekenhuis en zal ik dat uiteraard ook doen op het openbaar vervoer of wanneer er veel volk samen is. Bij de beenhouwer draag ik er geen. Dat zijn maar erg korte contacten en ik hou afstand. Het risico is dan erg klein. Ik heb net de studies doorgenomen. Dit virus verspreidt zich waar mensen dicht opeen zijn in een afgesloten ruimte en langer dan een kwartier. Mondmaskers dragen vind ik dan ook een goede maatregel.”\n\n‘Lakse jongeren moeten beseffen dat zij kwetsbaar zijn. Minder door het virus, maar hoe meer dat weer verspreidt, hoe groter de kans op bijvoorbeeld jobverlies.’ Beeld Wouter Maeckelberghe\n\nWeten we nu al of de verspreiding ook via de lucht kan?\n\n“Het gaat vooral via druppeltjes, vandaar de anderhalvemeter-regel. Er is één MIT-studie waar een aantal mensen geloof aan hechten die toont dat het ook over grotere afstanden zou kunnen gaan. Wat we ook niet weten, is hoe het zit met oppervlakken zoals deurklinken.”\n\nIs er nog te veel onbekend om veilig te ‘exiten’?\n\n“Zeker niet. Eigenlijk weten we al zeer veel. (somt op) De genetische code van het virus, de symptomen, hoe de verspreiding vooral gaat, hoe de infectie in het lichaam verloopt en we medicijnen moeten toedienen, dat mensen al besmetten twee tot drie dagen voor ze symptomen hebben en nog een viertal dagen besmettelijk zijn, dat de PCR-testen (die testen op de aanwezigheid van het virus, BDB) betrouwbaar zijn als je ze goed afneemt, dat kinderen amper en volwassenen zelden erg ziek worden maar ouderen zwaar getroffen zijn. We weten voldoende om een tweede golf te vermijden.”\n\nNu de scholen deels weer open zijn, vragen leerkrachten en ouders zich toch af of dat veilig is.\n\n“Dat is het. De wetenschappelijke evidentie is hier nog steeds overtuigend. Bij kinderen onder de twaalf komt het virus amper voor. Eén studie wijst erop dat kinderen onder de tien minder receptoren in hun luchtwegen hebben voor dit virus. Dat kan verklaren waarom zij veel minder virus dragen. Onderzoek in gezinnen toont dan ook dat zij uiterst zelden degenen zijn die besmetten. De Deense scholen zijn nu al een maand deels open en we zien geen stijgend aantal infecties.\n\n“Ouders hoeven dus niet bang te zijn jonge kinderen terug naar school te sturen. Voor de kinderen is het ook best dat zij hun vriendjes terugzien. Niet iedereen heeft een huis met tuin. Men staat te weinig stil bij de tienduizenden gezinnen die in een flat wonen. Dat moet slopend zijn.”\n\nAls kinderen geen gevaar vormen, waarom mogen grootouders dan hun kleinkinderen niet zien?\n\n“Dat is zeer, zeer moeilijk. Ik krijg die vraag van opa’s en oma’s. Ik en mijn Europese collega’s zien voldoende data om de jongsten met gerust hart terug naar school te sturen. Maar we weten niet 100 procent zeker wat de rol is van kinderen die wel besmet raken zonder dat ze symptomen hebben. En met de oudste generaties die zo zwaar getroffen worden, moeten we extra voorzichtig zijn.”\n\nHoe goed zullen mensen zich daar volgens u aan houden?\n\n“Die afspraak is niet houdbaar op langere termijn. En ik denk niet dat alle Belgen burgerzin hebben. Er zijn zeker mensen die de adviezen negeren. Die moet je beboeten. De jongere lakse feestvierders en barbecueërs zouden moeten beseffen dat zij wel kwetsbaar zijn. Misschien minder door het virus, maar hoe meer terrein dat weer krijgt, hoe groter de kans bijvoorbeeld dat zij hun job verliezen.”\n\nDe boodschap van Goossens is helder: ‘We moeten nog meer labo’s, machines en mensen mobiliseren. Het is de enige manier om een tweede golf en lockdown te voorkomen.’ Beeld Wouter Maeckelberghe\n\nLigt het nieuwe aantal besmettingen nog te hoog om de boel weer open te gooien?\n\n“Ja. Dat dagelijks vastgestelde aantal ligt in werkelijkheid makkelijk vijf of tien keer hoger. Het virus is nog volop onder ons. Er komt weer meer verspreiding, onder andere via het werk. Dat blijkt naast openbaar vervoer en gezinnen een andere belangrijke plek voor besmetting. Wat me positief stemt, zijn de creatieve en grote inspanningen van winkeliers. Maar ik heb niet de indruk dat de bedrijven even goed voorbereid zijn.”\n\nOndertussen weten we niet waar al die mensen zitten die geen symptomen hebben.\n\n“Dat is de vinger op de wonde, de reden waarom het zo moeilijk is dit onder controle te krijgen. Alles wijst erop dat de mensen die geen symptomen hebben of er nog geen hebben zeker de helft van de besmettingen veroorzaken. Onderzoek naar de infectie op het cruise-schip Princess Diamond spreekt zelfs van 70 tot 80 procent. Dat is enorm. Daarom is het zo belangrijk op grote schaal te testen en besmette mensen zeer snel op te sporen en te isoleren.”\n\nU riep al in februari op om breed te testen.\n\n“Ja. Dat is niet gebeurd. Een kolossale vergissing die behalve Duitsland de meeste andere Europese landen maakten. Daarover voel ik frustratie. Niet tegenover de Belgische politici of op mijn collega-experts, maar tegenover het systeem. Er moet zeker een doorlichting komen over hoe het is kunnen gebeuren dat wij niets wisten over Taiwan. Zij begonnen midden januari al met uitgebreid testen, opsporen en isoleren, zo blijkt nu. Hier moest toen nog de discussie begonnen over de vraag of dit wel of niet erger was dan de griep.\n\n“Maar Taiwan is door China uit de Wereldgezondheidsorganisatie geweerd. Resultaat: de wereld kreeg van de WHO de Chinese aanpak in Wuhan voorgeschoteld als exemplarisch. Een extreme lockdown, dus. We hadden die informatie uit Taiwan moeten hebben. Dat is een les voor de toekomst. Waarom kon niemand deze cruciale kennis doorspelen? Nu is de wereld daardoor de mist ingegaan. We hadden die lockdown wellicht kunnen voorkomen.”\n\nViroloog Marc Van Ranst is het grondig met u oneens. Hij stelt dat er wel genoeg is getest en benadrukt ook dat veel meer testen ook niet mogelijk was door het gebrek aan reagentia. Hoe groot is de onenigheid?\n\n“Hij en ik hebben een fikse discussie maar dat is heel gewoon in de wetenschap. Discussie is essentieel om onszelf en de anderen scherp te houden en dat is nooit persoonlijk.\n\n“En ja, hij heeft gelijk, er waren te weinig voorraden reagentia en ja we zijn afhankelijk van een markt die erg krap is geworden. Maar in januari had de Duitse viroloog die de overheid adviseert dat al door. Hij heeft daar hard doorgeduwd, waardoor zij massaal zijn gaan bestellen. Veel testen is het enige wapen tegen een onbekend, erg besmettelijk en schadelijk virus dat zoveel asymptomatische patiënten veroorzaakt en waartegen geen vaccin is. Anders vaar je blind.”\n\nWat nu?\n\n“Gelukkig heeft minister Philippe De Backer (Open Vld) de capaciteit al gevoelig opgedreven. België kan nu meer dan 20.000 testen per dag doen. Ook positief is dat alle woon-zorgcentra nu volledig getest zijn. Dat geeft een erg goed beeld van de besmettingen in de wzc’s. Dat is uniek.\n\n“Maar het is niet voldoende. Er is een heus marshallplan nodig voor meer testen, opsporen, isoleren. Er is bij wijze van spreken in elk dorp een afnamecentrum nodig. Inclusief snel transport van de wissers naar de labo’s. We moeten nog meer labo’s, machines en mensen mobiliseren en desnoods moeten de labo’s ’s nachts draaien, als daar tenminste een vergoeding voor komt. Dat zie ik nu allemaal niet. Het is nochtans de enige manier om een tweede golf en lockdown te voorkomen.”\n\nKunnen we dat überhaupt betalen?\n\n“Het kost veel geld, maar een accordeon van lockdowns kost nog veel meer.”\n\nDat is ook wat enkele vooraanstaande Amerikaanse experts schrijven en wat Britse specialisten bepleiten in het vakblad The Lancet. Zij adviseren zelfs proefdraaien met universeel testen in enkele steden. Wuhan gaat alvast alle elf miljoen inwoners testen. Moeten wij dat ook doen?\n\n“Elf miljoen mensen om de vijf dagen testen, is gewoon niet haalbaar. Het probleem met de reagentia is niet volledig opgelost, we zijn afhankelijk van die internationale producten. In Europa hebben we niet de capaciteit van de Aziatische landen. Onze industrie is hier niet op voorzien, terwijl Zuid-Korea en Taiwan in januari al hun chemische industrie hebben omgebouwd om reagentia te maken.\n\n“Maar we kunnen wel meer doen en dat moeten we absoluut doen. Je zou laagdrempelige triagecentra kunnen maken en drive-ins zoals in Zuid-Korea. De sneltesten zijn nog niet betrouwbaar maar de PCR-testen wel en die duren maar twee, drie uur. Ook serologische tests moeten grootschalig gebeuren om zicht te krijgen op de verspreiding onder de bevolking en of mensen beschermd zijn tegen nieuwe infecties als ze antistoffen hebben. Het zal echt moeten. Een immunologisch paspoort is nu nonsens.”\n\nWie test je best en waar?\n\n“Daar waar veel mensen al samen zijn en de impact het grootst is. Wzc’s, ziekenhuizen, instellingen, gevangenissen. Daar moet je zeker al opschalen. En je moet zoveel mogelijk mensen testen, niet enkel degenen met symptomen. Er is net in de New England Journal of Medicine weer een studie verschenen die toont hoe een wzc in de VS binnen de drie weken van één besmette bewoner naar meer dan 60 procent besmettingen ging en hoe de helft niet eens symptomen had. Iedereen testen in een wzc van zodra een eerste geval opduikt, moet dus het principe zijn. Dan gooi je echt al een breed net uit.”\n\nMaar je moet dat wel herhalen?\n\n“Ja, al zal dat zelfs niet per se overal hoeven. Wij zien nu dat er in ziekenhuizen waar men iedereen bij opname test nog amper besmettingen zijn omdat ze de juiste preventieve maatregelen treffen. Alle patiënten die de eerste keer negatief testten na vijf dagen opnieuw testen, is daar niet nodig. Elders zal het we moeten.”\n\nWaarom staat dit nu niet in de plannen?\n\n“In mijn overleg met de ministers en onder de taskforce voor de welzijnssector merk ik dat de concrete uitrol stokt omdat men botst op regeltjes die het bij artsen, in ziekenhuizen, instellingen, wzc’s en scholen extra ingewikkeld maken. Er zijn teveel stationnetjes te passeren en procedures te volgen. Sommige regeltjes moeten dan maar de schop op. We verspillen er tijd mee.\n\n“Bij sommige politici hoor ik ook dat mensen ‘toch geen proefkonijnen zijn’. Dan heb je het echt niet begrepen. We hebben nu nog onvoldoende evidentie om het beleid op te baseren. Als je de scholen heropent, moet je van zodra een leerkracht besmet blijkt, die hele klas testen en opvolgen. Door leerkrachten en kinderen nauwlettend in de gaten te houden, krijgen we misschien ook inzichten waardoor we het beleid moeten bijsturen. Ook voor wzc’s en bedrijven zijn draaiboeken nodig voor verschillende scenario’s en zul je soms moeten bijsturen. De bevolking moet dat niet als falend beleid zien.\n\n“Maar politici lijken bang een verkeerde beslissing te nemen, opgejaagd door de publieke opinie en de media. Ik heb daar begrip voor. Ze willen herverkozen worden. Wij hebben het als adviseurs makkelijker. Zij beslissen en dragen de gevolgen. Maar om juiste beslissingen te nemen, is evenwel informatie nodig. Net daarom moeten we zo breed mogelijk testen waar dat logisch en haalbaar is.”\n\nU bent ontgoocheld?\n\n“Als ik ‘wij zijn geen proefkonijnen’ hoor, ben ik inderdaad ontgoocheld. Doen we in die wzc’s, ziekenhuizen, scholen, gezinnen, enzovoort op grote schaal PCR-en bloedtesten, dan zouden we al ongelofelijk veel meer weten dan nu. Zeker in een klein land moet dat kunnen. Het wetenschappelijk onderzoek moet nog nauwer aansluiten bij het beleid. Doen we dat niet en zitten we binnen een paar maand met een tweede golf, dan ga ik dat niet meer een kolossale vergissing noemen waar op zich niemand schuld aan heeft. Dan ga ik het een kolossale fout noemen. Nu weten we namelijk wel erg goed wat ons te doen staat en hebben we steeds meer capaciteit. Een tweede lockdown zou een collectief falen zijn van het beleid en de bevolking.”\n\nHoe optimistisch bent u over een vaccin?\n\n“Niet zo optimistisch. De immuunrespons, de opbouw van antistoffen, valt dik tegen en dat is geen goed nieuws voor een vaccin. En zelfs al is er een vaccin, dan zal het nog een hele tijd duren voordat iedereen het kan krijgen. We moeten daar eerlijk in zijn. We gaan hier nog twee jaar of langer zonder vaccin moeten mee omgaan. Juist daarom dat we er alle baat bij hebben een oorlogsmachine op te zetten voor testen, opsporen en isoleren.”",‘We hadden die lockdown wellicht kunnen voorkomen’: microbioloog Herman Goossens,nl
9727,"Krijgen we opnieuw spektakel aan de hemel? Die kans zit erin, met de komst van komeet Swan. Het hemellichaam, dat vorige maand ontdekt werd door een Australische amateurastronoom, komt steeds dichter bij de zon. Een logisch gevolg is dat de zichtbaarheid steeds groter wordt. Rond 25 mei zouden de omstandigheden het meest ideaal zijn, maar de kans is groot dat u zelfs dan een verrekijker zult nodig hebben. Cruciale voorwaarde is ook dat het natuurfenomeen tot die tijd niet uit elkaar valt.",Komeet Swan wordt stilaan zichtbaar (maar u zal een verrekijker nodig hebben),nl
9728,"Onderzoekers van de Nederlandse Universiteit Utrecht (UU) en Erasmus MC in Rotterdam hebben goede hoop dat ze een medicijn tegen Covid-19 hebben gevonden. En mogelijk komt dat antiviraal middel al over een half jaar op de markt.\n\nDe Utrechtse onderzoeksleider Berend-Jan Bosch claimt een antilichaam te hebben gevonden dat zowel werkt tegen het huidige coronavirus als tegen Sars, het coronavirus dat in 2002 rondwaarde in delen van de wereld. “We zijn er nog niet, er moeten nog stappen worden genomen, maar dit is een heel bemoedigende stap"", zei de viroloog, die zich al meer dan twintig jaar verdiept in coronavirussen, op een persconferentie.\n\n\n\nDe onderzoeker zegt dat het middel in het meest gunstige scenario binnen zes maanden aan patiënten toegediend kan worden. “Maar dan moet alles wel gaan zoals we willen.”\n\n47D11\n\nBosch zocht de afgelopen maanden samen met collega's van het Erasmus MC in Rotterdam, viroloog Ab Osterhaus en het bedrijf Harbour Biomed naar een antilichaam dat verspreiding van het coronavirus in iemands lichaam kan tegenhouden. Uiteindelijk bleken de onderzoekers al een werkend antilichaam uit 2018 op de plank te hebben liggen: 47D11, dat tijdens een eerder onderzoek ontwikkeld was bij genetisch gemodificeerde muizen.\n\nDe bevindingen van de Nederlandse onderzoekers werden vorige week gepubliceerd in het wetenschappelijke tijdschrift Nature. Het antilichaam bestaat uit in het laboratorium gemaakte eiwitten, die lijken op natuurlijke eiwitten. Het antilichaam bindt zich in iemands lichaam aan het virus. Het immuunsysteem herkent de gebonden antilichamen en vernietigt de doelwitten. “Zoals een aantal politiemannen een dief in de kladden grijpt,” zegt Bosch.\n\nOp die manier kan het antilichaam voorkomen dat het virus een cel binnendringt en mensen ziek worden. Bij zieke mensen kan het antilichaam ervoor zorgen dat het virus zich niet verder verspreidt in het lichaam. Het is een medicijn, geen vaccin dat mensen voor langere tijd beschermt tegen het virus.\n\n‘Veelbelovende stap’\n\nIn wetenschappelijke kringen wordt de Nederlandse ontdekking omschreven als een “vroege maar veelbelovende stap in het zoeken naar behandelingen en het tegengaan van de verspreiding van de pandemie”. Ook in Israël claimen onderzoekers een antilichaam tegen het coronavirus te hebben gevonden. Bosch zegt het alleen maar toe te juichen dat andere wetenschappers ook succes boeken. “Of ons antilichaam het beste is, weet ik niet eens zeker. Hoe meer antilichamen er gevonden worden, hoe beter.”\n\nDat het antilichaam ook werkt tegen het SARS-virus uit 2002, geeft Bosch de hoop dat er een middel kan worden ontwikkeld dat ingezet kan worden tegen coronavirussen in het algemeen.\n\nAls de komende periode blijkt dat het antilichaam behalve bij dieren ook werkt bij mensen – zover is het dus nog niet – kan het binnen een halfjaar worden omgezet in een werkend medicijn, verwachten de onderzoekers. Grote farmaceuten bieden zich al aan om mee te helpen bij studies naar veiligheid bij toediening aan mensen en om de productie voor hun rekening te nemen. Maar of die productie op grote schaal gaat plaatsvinden, is ook afhankelijk van de vraag hoezeer de wereld dan nog worstelt met de coronapandemie.\n\nBosch geeft aan dat een antilichaam tegen een chronische of langdurige ziekte voor marktpartijen ook aantrekkelijker is dan tegen een infectieziekte. “Bij een chronische ziekte kun je het veel vaker toedienen dan bij corona, waar sprake is van een korter ziekteproces. Maar gezien de omvang van de huidige pandemie is het antilichaam dat wij ontdekt hebben natuurlijk ontzettend belangrijk.”\n\nRemdesivir\n\nTot nu toe is er nog geen medicijn ontwikkeld dat specifiek werkt tegen corona. Er is een studie die aantoont dat het ebolamiddel remdesivir positief effect heeft op patiënten. De gemiddelde behandelduur zou met dat middel een aantal dagen korter zijn dan zonder. Zowel in de Verenigde Staten als Europa is de afgelopen weken daarom besloten dat remdesivir in ziekenhuizen breder toegepast mag worden.\n\nProbleem is wel dat het middel, dat in handen is van de Amerikaanse farmaceut Gilead, beperkt beschikbaar is. Gilead liet weten dat het samen met de Amerikaanse overheid bepaalt hoe remdesivir over de wereld verdeeld wordt.",De zoektocht naar het antiviraal middel: Nederlanders claimen doorbraak,nl
9729,De voorbije 24 uur werd bij 299 mensen een besmetting met het coronavirus vastgesteld. Een dag eerder waren dat er nog 276. Alle andere cijfers gaan wel verder in dalende lijn: zowel het aantal ziekenhuisopnames als het overlijdens ligt lager dan donderdag.,Aantal nieuwe besmettingen blijft nog net onder 300,nl
9730,"Leefbaar Pittem zamelde al 462 bezwaarschriften in Sam Vanacker\n\n23 mei 2020\n\n11u05 0 Pittem Het actiecomité Leefbaar Pittem heeft op twee weken tijd al 462 bezwaarschriften verzameld in de strijd tegen de komst van drie windmolens ten zuiden van de Ringlaan.\n\nHet openbaar onderzoek loopt nog tot eind mei, maar Lobke Ugille van de actiegroep is nu al tevreden met het resultaat. “Vorig jaar, toen EDF Luminus de eerste keer het dossier indiende, klokten we af op 1.343 bezwaarschriften. Aangezien we geen infovergaderingen kunnen organiseren door het coronavirus is 462 al een heel mooi resultaat. Te meer omdat 224 van die 462 bezwaarschriften afkomstig zijn van mensen die ten tijde van het eerste dossier geen bezwaar indienden. Ondertussen hebben we trouwens een filmpje gemaakt waarbij een prof het pittemse windmolendossier onder de loep neemt. Dat filmpje is te vinden de facebookpagina van Leefbaar Pittem.”",Leefbaar Pittem zamelde al 462 bezwaarschriften in,nl
9731,"Voerwegje afgesloten tot en met 5 juni JSL\n\n23 mei 2020\n\n11u04 0 Bertem De herstellingswerken aan het Voerwegje tussen de Langegracht en de Blankaart nemen meer tijd in dan voorzien. Het Voerwegje blijft daarom tot en met 5 juni in beide richtingen afgesloten voor alle weggebruikers (fietsers en voetgangers).\n\nAD bvba voert sinds 7 mei in opdracht van de Dienst Waterlopen van de Provincie Vlaams-Brabant herstellingswerken uit op het Voerwegje tussen de Langegracht en de Blankaart. Om dit veilig te laten verlopen, wordt het Voerwegje tussen de Langegracht en de Blankaart in beide richtingen afgesloten voor alle weggebruikers (fietsers en voetgangers). Er is een omleiding voorzien via de Langegracht en de Dorpstraat. Aan de Blankaart kan u dan weer het Voerwegje op.",Voerwegje afgesloten tot en met 5 juni,nl
9732,"Khloé Kardashian doet monden openvallen met nieuwe look: “Ik herken haar amper” SDE\n\n23 mei 2020\n\n11u00 0 Celebrities Dat de familie Kardashian graag van look verandert, is algemeen geweten. Maar af en toe is die transformatie zo verregaand, dat de vrouwen nog amper herkenbaar zijn. Zo verbaasde Khloé Kardashian (35) haar fans vrijdag met een wel erg verrassende look.\n\nEigenlijk wilde Khloé Kardashian gewoon haar nieuwe haarkleur (‘bronde’, een mengeling van blond en bruin) met haar volgers delen, maar het was vooral haar gezicht die met de aandacht ging lopen. Het moet gezegd dat het jongere zusje van Kim er inderdaad erg anders uit ziet dan we van haar gewoon zijn. “Geen idee of Khloé Kardashian een chirurg of een app gebruikt heeft voor dit nieuwe gezicht, maar ik wil er ook één”, liet een van haar volgers weten. “Khloé Kardashian komt als een compleet ander persoon uit lockdown. Wow!"", schreef iemand anders.\n\nDe consensus lijkt in ieder geval te zijn dat dit veranderde uiterlijk niet het gevolg is van (te) veel make-up, maar wel van een bezoekje aan de plastisch chirurg. Wanneer iemand vraagt of het Khloé’s echte haar is of een pruik, antwoordden haar fans lachend: “Het is niet eens haar echte gezicht."" En: “Er is niets echt aan haar.”\n\nKhloé zelf ontkent al jaren in alle toonaarden dat ze plastische chirurgie heeft laten doen. In het verleden zou ze wel fillers hebben gebruikt, maar de realityster was naar eigen zeggen geen fan van hoe dat eruit zag. Een neuscorrectie en bilvergroting (waar veel fans haar van verdenken) heeft ze niét laten doen, zegt ze.",Khloé Kardashian doet monden openvallen met nieuwe look: “Ik herken haar amper”,nl
9733,"Tuinfeest met je bubbel? 5 originele thema-ideeën, inclusief lekkere recepten Stéphanie Verzelen\n\n23 mei 2020\n\n11u00 0 Vrije tijd Dit weekend schijnt de zon en dat is het beste excuus voor een tuinfeest met je bubbel. Zin om er net dat tikkeltje meer moeite in te steken voor net dat tikkeltje meer onvergetelijkheid? Van ‘una noche de tapas’ tot een gezellige kampvuursoiree: had je al aan deze thema’s gedacht?\n\n1. De klassieke barbecue\n\nZeker hier in Vlaanderen is het een klassieker en dat snappen we. Je kletst bij op het terras terwijl de vleesjes (of groentjes) grillen en krijgt een heerlijk zonnige maaltijd voorgeschoteld. Op culinair vlak is er heel wat mogelijk en buiten bijbehorende drankjes en een leuk gedekte tafel hoef je je om niet veel zorgen te maken.\n\nRecepten:\n\n1. Simpel en mager: kruidige kipfilet op een bedje van kraakverse groenten\n\n2. Snackable smaakbommen: tapas op de barbecue\n\n3. Veggie verwennerij: gevulde puntpaprika’s\n\n\n\nAankleding:\n\nDenk vooral aan een grote, gedekte tafel (maar hoeft zeker niet superchic te zijn). Maak de tuin gezellig met wat sfeerlichtjes, vlaggen of grote kaarsen.\n\n(Lees verder onder de foto.)\n\n2. Het cocktailfeest\n\nOp dit tuinfeest zijn de drankjes de ster, en dan meer bepaald: cocktails. Leuk is om meerdere soorten te maken en ze dan tijdens het feest samen met je gezelschap te proeven. Vergeet niet een paar mocktails of non-alcoholische opties te voorzien (zelfgemaakte iceteas of limonades, bijvoorbeeld) om te vermijden dat iedereen met een gigakater ontwaakt de volgende dag. Ook een ideetje: een cocktailbattle, waarbij alle genodigden hun eigen creatie maken waarna de lekkerste verkozen wordt.\n\nRecepten:\n\n1. Origineler dan een gin-tonic: de Gin Fizz\n\n2. 5 alcoholvrije cocktails, van ‘hugs on the beach’ tot virgin mary\n\n3. 3 manieren om cocktails met limoncello te maken\n\nAankleding:\n\nGa voor een exotisch sfeertje met een swingende zuiderse soundtrack, kleurrijke tafelaccessoires (rietjes, lepels, serviettes ...) en leuke glazen. Serveer de cocktails in grote karaffen met vers fruit en ijs, en voldoende snacks als chips, nootjes, groenten met dips, stukken fruit, enz. Voorzie ook genoeg shakers voor alle genodigden als je een cocktailbattle wil organiseren.\n\n(Lees verder onder de foto.)\n\n3. Una noche de tapas\n\nIn de hoofdrol op dit tuinfeest: de tapas die je serveert. En wat dat betreft is the sky the limit. Je kan al je gasten een aantal tapas laten voorbereiden of ze vooraf laten stemmen op hun favorieten. Zo wordt het een heerlijke culinaire ervaring voor alle aanwezigen, maar ligt de druk om lekker te koken niet gigantisch hoog, want het zijn ook ‘maar’ tapas. Ook een fantastisch recept voor leuke conversaties de hele avond, want op tapas knabbelen haalt je aandacht niet van de gesprekken weg.\n\nRecepten:\n\n1. Loïc maakt pan con tomate, patatas bravas en croquetas de jamon\n\n2. Klassieke Albóndigas\n\n3. Plukbrood en kruidige spiesjes op de grill\n\nAankleding:\n\nTijd om de Spaanse vibes boven te halen! Zet een Spaanse playlist op, maak sangria voor bij de tapas, selecteer ook Spaanse wijnen en zorg voor kleurrijke keramieken bordjes en schaaltjes.\n\n(Lees verder onder de foto.)\n\n4. De picknickparty\n\nPicknicken in het park mogen we nog niet doen. Dus picknicken in de tuin dan maar! Schuif tafels en stoelen aan de kant en creëer een gezellige setting op het gras. Zorg voor leuke slaatjes, fruit, groenten en ander snackable lekkers dat al liggend of uit het vuistje verorberd kan worden, et voilà: een picknick du maison.\n\nRecepten:\n\n1. Lekker hartig: een Britse ‘Cornish pasty’ uit het vuistje\n\n2. Veggie uit het vuistje kan ook: spinazieflapjes met feta\n\n3. Heerlijk met mosterd en een biertje: verse pretzels\n\nAankleding:\n\nHier zijn grote dekens en kussens natuurlijk het belangrijkst. Schik ze zo op de grond dat je een gezellig eiland creëert. Een paar poefs en lage stoeltjes en tafeltjes creëren wat hoogteverschillen en geven je gasten de optie om te liggen of te zitten. Een paar leuke parasols beschermen tegen de zon en maken het plaatje af.\n\n(Lees verder onder de foto.)\n\n5. De kampvuursoiree\n\nEen tuinfeest bij valavond? Dan is het een leuk idee om de vuurkorf erbij te halen of zelf een kampvuur te maken. Met een gitaar erbij en gepaste kampvuursnacks op het menu kunnen jij en je gezelschap het all night long gezellig maken.\n\nRecept voor s’mores, de klassieke kampvuursnack:\n\n1. Spies een grote marshmallow op een stokje.\n\n2. Smelt hem bij het vuur.\n\n3. Steek de zachte marshmallow met een stuk chocolade (dat door de warmte ook zal smelten) tussen twee boterkoekjes (Petit Beurres, bijvoorbeeld) en geniet.\n\nAankleding:\n\nEens het kampvuur er is, moet je vooral genoeg stoelen voorzien. En lange spiesjes om marshmallows op te roosteren. Ook leuk: muziekinstrumenten, of anders een heel rustige playlist. Zorg dat de rest van je tuin ook in gezellig licht baadt door wat kaarsen te zetten of lichtslingers op te hangen.","Tuinfeest met je bubbel? 5 originele thema-ideeën, inclusief lekkere recepten",nl
9734,"Fietser rijdt voetganger aan en pleegt vluchtmisdrijf: slachtoffer even in levensgevaar Toon Verheijen\n\n23 mei 2020\n\n11u00 0 Herentals De politie Neteland is een onderzoek gestart naar aanleiding van een ongeval met vluchtmisdrijf in Herentals. Een voetganger werd er aangereden door een fietser die nadien gewoon verder is gereden. Het slachtoffer verkeerde even in levensgevaar.\n\nHet ongeval gebeurde vrijdagavond omstreeks 22 uur. Een koppel had net de wagen geparkeerd en stak de straat over. Een fietser kwam met volle snelheid aangereden en reed de man aan.\n\nDe fietser en de voetganger kwamen ten val. De fietser krabbelde terug recht en zou volgens de vrouw van het slachtoffer iets gemompeld hebben dat hij naar zijn werk moest en reed daarop weg.\n\nDe 56-jarige P.C. liep zware verwondingen op en werd overgebracht naar het ziekenhuis. Hij verkeerde even in levensgevaar, maar zijn toestand is stabiel. Zijn vrouw geraakte niet gewond. De politie is nog op zoek naar de fietser.",Fietser rijdt voetganger aan en pleegt vluchtmisdrijf: slachtoffer even in levensgevaar,nl
9736,"Slaboer (55) herstelt van corona en schenkt 200 groentepakketten aan ziekenhuispersoneel: “Eentje voor elk uur dat ik er verbleef” Mathias Mariën\n\n23 mei 2020\n\n10u58 0 Knokke-Heist Mooi nieuws uit het AZ Zeno in Knokke-Heist: het personeel kreeg daar 200 groentepakketten van Erwin De Scheppere (55). De slaboer uit Sijsele raakte besmet met corona en verbleef ... 200 uur in het ziekenhuis. “Een bijzondere actie"", laat de directie weten.\n\nErwin raakte begin april besmet met het coronavirus en verbleef uiteindelijk een week in het AZ Zeno. Hij kreeg thuis symptomen van corona en wou aanvankelijk uitzieken, maar zijn toestand werd erger. Opvallend: hoewel de man ondertussen al ruim een maand terug thuis is, is hij nog steeds niet volledig hersteld. Toch voelde hij zich deze week sterk genoeg om in samenwerking met Belorta 200 groentepakketten af te geven aan het personeel van het ziekenhuis. Eentje voor elk uur dat de slaboer er verbleef. De doosjes met sla, komkommer en tomaat werden dankbaar in ontvangst genomen. “Een bijzondere actie om alle zorgverleners te bedanken en in het bijzonder de artsen, (nacht)verpleegkundigen en schoonmaakpersoneel van de dienst Abdominaal Centrum. Verse groenten, met liefde geschonken, dat kan alleen maar lekker zijn”, reageert het ziekenhuis.",Slaboer (55) herstelt van corona en schenkt 200 groentepakketten aan ziekenhuispersoneel: “Eentje voor elk uur dat ik er verbleef”,nl
9737,"Carrière en kinderwens gooiden roet in het eten: daarom wil Mary-Kate Olsen scheiden van Olivier Sarkozy SDE\n\n23 mei 2020\n\n10u57\n\nBron: People 0 Celebrities Ze waren vier jaar en een half getrouwd, maar het sprookje tussen Mary-Kate Olsen (33) en haar echtgenoot Olivier Sarkozy (50) is definitief uit. Terwijl Mary-Kate vecht om een spoed-scheiding te bewerkstelligen, lekken steeds meer details over de breuk uit.\n\nEen van de grootste struikelblokken in de relatie tussen Mary-Kate Olsen en haar Olivier Sarkozy - halfbroer van de voormalige Franse president Nicolas - bleek haar opkomende kinderwens. “Een paar jaar geleden was een baby geen prioriteit voor haar"", weet een bron te vertellen aan People. “Maar dat is veranderd."" Olivier kon zijn vrouw daarin echter niet volgen. “Hij heeft al twee volwassen kinderen en wil er geen meer. Mary-Kate dacht dat hij wel zou plooien wat kinderen betreft, maar dat doet hij niet.""\n\nHuisvrouw\n\nDaarnaast zou ook het harde werken van z'n vrouw een doorn in het oog van Olivier geweest zijn. Het voormalige kindsterretje runt namelijk - samen met tweelingzus Ashley - twee succesvolle kledinglijnen: The Row en Elizabeth and James. “Mary-Kate werkt extreem hard en focust zich helemaal op haar bedrijf”, klinkt het. “Haar werkschema is enorm gedisciplineerd. Ze is het type mens dat niet klaagt over een werkdag die twaalf uur duurt. Olivier heeft haar drive en haar passie nooit begrepen. Hij had het geweldig gevonden om een huisvrouw te hebben.”\n\nHet botste dan ook regelmatig tussen de twee voormalige geliefden. “Olivier houdt ervan om naar tropische locaties te reizen met z'n Franse vrienden. Aangezien zij nooit vakantie neemt, is hij al verschillende keren zonder haar op reis geweest."" Dat bleek uiteindelijk een echt breekpunt te zijn geweest: “Mary-Kate is enorm gefocust op haar carrière, en hij wilde dat ze vaker beschikbaar zou zijn. Maar je kan een meisje die al sinds haar twintigste miljonair is niet zomaar controleren.”\n\nSpoedprocedure\n\nHet komt voor hun omgeving dan ook niet echt als een verrassing dat Mary-Kate op 17 april de scheiding aanvroeg. Helaas worden scheidingen in New York omwille van het coronavirus niet behandeld, waarop de voormalige actrice een spoedprocedure indiende. Ze gaf aan dat ze vreesde uit haar huis gezet te worden, omdat Olivier zonder haar medeweten de huur had stopgezet. Aangezien zowat heel New York stil ligt, is naar een nieuwe woning zoeken ook moeilijk. Een rechter wees haar verzoek echter af.\n\nLees ook:\n\nHuwelijk Mary-Kate Olsen na bijna vijf jaar gestrand\n\n\n\nDaarom zou Mary-Kate Olsen gaan scheiden: “Haar ex stoorde zich aan haar carrière”\n\n\n\nOlsen-zusjes Mary-Kate en Ashley: “Onze band is als een huwelijk”\n\n",Carrière en kinderwens gooiden roet in het eten: daarom wil Mary-Kate Olsen scheiden van Olivier Sarkozy,nl
9738,"Elfdorpen on air nu ook mee te volgen op Facebook Anthony Statius\n\n23 mei 2020\n\n10u55 0 Deinze Het radioprogramma Elfdorpen on air zal maandag iets anders verlopen. Deze keer gaat men twee uur live en kunnen mensen via de Facebookpagina van Radio Tequila ook meekijken met het programma.\n\nOp 25 mei gaat een extra lange uitzending van Elfdorpen on Air in de ether. In plaats van een uur, zal het lokaal dienstencentrum van Deinze zorgen voor twee uur radio. Voor het eerst gaat men ook live op de facebookpagina van Radio Tequila.\n\n“Tijdens deze uitzending belichten we vier dienstverleningen voor onze senioren van Deinze”, zegt presentatrice Eva D’haene. “We starten met De Visite, een nieuwe dienstverlening in samenwerking met de dienst wijkwerken, die zal toegelicht worden door Ilse De Weirdt. Vervolgens komt wijkwerkster Rita Plasschaert aan het woord in verband met de beldienst Oproep 17. We laten ook twee beweegcoaches aan het woord en tenslotte komen twee chauffeurs langs om te vertellen over onze speciale fiets De Max.”",Elfdorpen on air nu ook mee te volgen op Facebook,nl
9739,"Eind dit weekend hebben alle inwoners van Bierbeek mondmasker in de bus JSL\n\n23 mei 2020\n\n10u53 0 Bierbeek Uiterlijk zondagavond worden de gratis mondmaskers voor alle inwoners vanaf 12 jaar in alle Bierbeekse bussen bedeeld.\n\nDe bestelde mondmaskers voor alle inwoners (12+) zijn in Bierbeek aangekomen. Vrijdag vulden personeelsleden van de gemeente ongeveer 4.000 omslagen met een 9.000 mondmaskers en even veel pakjes met 2 filters van de FOD Economie. Een duidelijke handleiding mocht natuurlijk ook niet ontbreken. “Ongeveer 30 vrijwilligers die zich opgaven via Bierbeek Helpt zorgen dit weekend voor de verspreiding”, zegt burgemeester Johan Vanhulst. “Een dikke merci daarvoor! Onze vrijwilligers zijn vrijdag al gestart, hou dus je brievenbus in de gaten! In je omslag vind je per persoon 1 mondmasker (incl. filter) en een aparte verpakking met 2 extra filters van de FOD Economie. Lees aandachtig de bijgevoegde richtlijnen vóór gebruik. Het mondmasker dat door de gemeente wordt aangeboden kan je 50 keer wassen en is dus herbruikbaar. Het is belangrijk dat je het mondmasker wast vóór eerste gebruik.”\n\nJe mag jouw enveloppe tussen vrijdagmiddag en zondagavond in je brievenbus verwachten. Ging er iets verkeerd? Geef dan een seintje via bierbeekhelpt@bierbeek.be.",Eind dit weekend hebben alle inwoners van Bierbeek mondmasker in de bus,nl
9740,"Opnieuw koeien uitgebroken aan Drijdijk: defecte pomp voor drinkwater blijkt oorzaak Kristof Pieters\n\n23 mei 2020\n\n10u52 0 Verrebroek Voor de Voor de tweede maal op enkele dagen tijd zijn koeien uitgebroken op een weiland aan de Drijdijk in Verrebroek. Eén dier belandde in het water, een ander op de weg. Voorbijgangers en de brandweer snelden ter hulp. Een defecte pomp voor drinkwater blijkt de oorzaak van het uitbreekgedrag.\n\nHet is al de tweede maal dat de Hulpverleningszone Waasland moet uitrukken voor ontsnapte koeien op deze plek. Woensdag brak de hele kudden uit om verkoeling te zoeken in de aanpalende watergang. Zaterdagochtend was het opnieuw prijs. Christophe Van Mieghem van de vzw ‘4voeters in nood’ kwam meteen ter plaatse om de dieren te helpen terugdrijven op de weide. “De oorzaak van dit gedrag is een defecte pomp voor drinkwater”, legt hij uit. “De pomp stond te strak aangespannen waardoor de dieren teveel kracht moeten zetten om aan drinken te geraken. Ze hebben zoveel geweld moeten zetten dat de pomp volledig is losgerukt. Doordat ze zoveel moeite moesten doen, gaan ze natuurlijk op zoek naar een andere weg om aan water te geraken en dat is in de aanpalende waterloop.”\n\nDe eigenaar is nu gevraagd om zo snel mogelijk alles in orde te stellen met de watervoorziening. De vzw doet ook een oproep om in deze droogteperiode alert te zijn voor dieren. “We hebben al verschillende meldingen gekregen de voorbije dagen”, vervolgt Van Mieghem. “In de meeste gevallen bleek alles in orde maar we hebben ook al vaststellingen gedaan van nalatigheid.”",Opnieuw koeien uitgebroken aan Drijdijk: defecte pomp voor drinkwater blijkt oorzaak,nl
9741,"Stad zorgt voor alternatieve zomeropvang Kristien Bollen\n\n23 mei 2020\n\n10u48 0 Tienen Vakantieopvang voor kinderen en jongeren zal vanaf 1 juli georganiseerd kunnen worden in contactbubbels van maximum 50 personen. De vrijetijdsdiensten van de stad Tienen werkten in samenwerking met kinderopvang Ferm de voorbije weken achter de schermen al een alternatief programma uit dat voldoet aan deze voorwaarde.\n\nDe organisatie van het traditionele zomeraanbod voor de jeugd werd de voorbije weken on hold gezet omwille van de coronamaatregelen. Vanaf 1 juli zullen zomerkampen met of zonder overnachting en speelpleinwerkingen kunnen doorgaan in zogenaamde contactbubbels van maximum 50 personen. Jongeren en begeleiders ouder dan 12 jaar moeten de veiligheidsafstand zoveel mogelijk blijven respecteren. De voorbije weken werkten de vrijetijdsdiensten van de stad in samenwerking met kinderopvang Ferm achter de schermen aan een alternatieve zomerwerking. Met de beslissing van de veiligheidsraad krijgt de stad nu groen licht om dit aanbod verder uit te rollen.\n\nVerschillende groepen en locaties\n\nDe hele zomervakantie lang zal er kinderopvang voorzien worden. Voor kleutertjes vanaf 2,5 jaar gebeurt dit in het Vrijetijdscentrum. De 6- tot 12-jarigen kunnen terecht in het sportcentrum Houtemveld en voor de 13- tot 16-jarigen is er de tienerwerking PITT op het Rakkersveld. De traditionele opdeling in sport- en themakampen valt weg. Er wordt een mix van spel en sportieve activiteiten aangeboden. Omdat de kinderen heel wat schooltijd gemist hebben, worden er voor de meest kwetsbare 6- tot 12-jarigen taalspeelweken georganiseerd waar de focus ligt op het spelenderwijs onder de knie krijgen van het Nederlands.\n\nDe stadsdiensten zetten samen met Ferm alles op alles om de kinderen een veilige en zorgeloze vakantie te bezorgen. In de loop van de volgende dagen worden de laatste voorbereidingen getroffen en zal de nodige info gecommuniceerd worden via www.tienen.be. Inschrijven zal vanaf begin juni mogelijk zijn.\n\nHet aangepast reglement voor het vakantieaanbod van de vrijetijdsdiensten zal op donderdag 28 mei aan de gemeenteraad voorgelegd worden.",Stad zorgt voor alternatieve zomeropvang,nl
9742,"Corona-uitbraak na restaurantbezoek in Duitsland: minstens vijftig mensen in quarantaine KVE\n\n23 mei 2020\n\n10u48\n\nBron: Focus, Die Welt 0 Kort na de heropening van de horeca in de Duitse deelstaat Nedersaksen bleken mensen besmet na een restaurantbezoek. Minstens vijftig personen moeten nu in quarantaine. Dat melden Die Welt en Focus.\n\nTijdens een restaurantbezoek zouden op zijn minst zeven personen besmet zijn geraakt in het district Leer in Nedersaksen, dat is in het noordwesten van Duitsland. “De infecties houden waarschijnlijk verband met een bezoek aan een restaurant”, zo verklaarden de lokale autoriteiten. Hierdoor moeten minstens vijftig personen “uit voorzorg in quarantaine”. “Het gaat om een uitbraak met meerdere geïnfecteerde personen die op hun beurt vele contacten hadden”, klinkt het. Niet alle testresultaten zijn al gekend.\n\nGeschokt\n\nIn het district waren al een week lang geen nieuwe besmettingen meer bijgekomen. Maar als dit wordt bevestigd, zou dit het eerste bekende geval zijn van een corona-uitbraak in een restaurant sinds de heropening van de horeca bij onze oosterburen. Volgens lokale media is het vooralsnog onduidelijk of het personeel of de bezoekers zich niet aan de regels zouden hebben gehouden. De hotel- en restaurantvereniging Dehoga reageerde alleszins geschokt op de zaak. Een woordvoerder van Dehoga stelde dat besmettingen in een restaurant eigenlijk onmogelijk zijn door de strenge hygiëne- en afstandsregels.\n\n“Deze uitbraak toont aan dat de coronacrisis nog niet voorbij is, het virus kan op elk moment toeslaan”, zei Matthias Groote van de districtsraad.\n\nWaarschuwing\n\nSommige experts hadden gewaarschuwd voor dineren in gesloten ruimtes. Andreas Podbielski, directeur van het Instituut voor Medische Microbiologie, Virologie en Hygiëne van het Universitair Medisch Centrum Rostock zei dat gasten van restaurants indien mogelijk buiten moeten zitten. “Daar zijn vrijwel geen infecties. Het wordt echter problematischer in afgesloten ruimtes van restaurants en cafés. Zelfs met voldoende luchtverversing elke zes tot tien minuten, is er geen 100 procent zekerheid.”\n\nNedersaksen was een van de eerste deelstaten waar restaurants en cafés sinds 11 mei mochten heropenen. In de dagen daarna deden bijna alle andere deelstaten hetzelfde. Een uitzondering vormt Beieren waar tot nu toe enkel de terrassen en de zogenoemde Biergärten (buitencafés) zijn opgegaan. Vanaf 25 mei zouden daar ook de binnenruimtes van cafés en restaurants mogen opengaan.\n\nLees ook: ”Superverspreider-evenementen” mogelijk verantwoordelijk voor 80 procent van coronabesmettingen (+)",Corona-uitbraak na restaurantbezoek in Duitsland: minstens vijftig mensen in quarantaine,nl
9743,"De Brabantse Pijl krijgt eigen fietsroute doorheen Dijleland JSL\n\n23 mei 2020\n\n10u43 0 Oud-Heverlee Vlaams-Brabant heeft een nieuwe route voor sportieve fietsers. De Brabantse Pijl Cycling Route loodst fietsers langs de mooiste plekjes van het Dijleland. De fietsroute, die 98 km lang is, start en eindigt in Oud-Heverlee.\n\nIn het Hageland zijn er met de Sven Nys Cycling Route en de Eddy Merckx Cycling Route al twee wielerroutes in de voetsporen van Vlaams-Brabantse wielericonen. Toerisme Vlaams-Brabant, Flanders Classics en WSC Rode Sportief lanceren nu ‘De Brabantse Pijl Cycling Route’. Met deze route kunnen de wielertoeristen, dankzij de investering van 20.000 euro door Toerisme Vlaams-Brabant, in de Groene Gordel nu ook genieten van de heroïsche passages van een echte voorjaarsklassieker. De nieuwe route is 98 km lang, goed voor 1.033 hoogtemeters. Starten kan aan het Zoet Water in Oud-Heverlee of op het stationsplein in Overijse.\n\nHet traject van de route loopt over Oud-Heverlee, Korbeek-Dijle, Leefdaal, Duisburg, Vossem, Tervuren, Eizer, Huldenberg, Sint-Agatha-Rode, Overijse, Tombeek, Terlanen, Ottenbrug, even de taalgrens over naar Pecroz, Nethen, Beauvechain en via Opvelp terug naar Oud-Heverlee.",De Brabantse Pijl krijgt eigen fietsroute doorheen Dijleland,nl
9744,"Slager Dirk sterft na lange ziekte: zaak sluit definitief de deuren Jill Dhondt\n\n23 mei 2020\n\n10u40 0 Gent Elke week verdwijnt er een beenhouwer in ons land. In Lochristi houden veel slagers stand, maar ook daar moet er één noodgedwongen stoppen deze week. Slager Dirk heeft een jaar lang gevochten tegen zijn hersentumor, maar overleed enkele dagen geleden aan zijn ziekte. Hierdoor sluit beenhouwerij ‘Dirk & Brigitte’ definitief de deuren.\n\nKwaliteitsslagerij ‘Dirk & Brigitte’ is als sinds 1989 een begrip in Hijfte. Dertig jaar lang stond het koppel met plezier klaar voor hun klanten. Het was Dirk zijn levenswerk tot er vorig jaar een kwaadaardige hersentumor bij hem werd vastgesteld. Daardoor waren hijzelf en Brigitte genoodzaakt om de winkel onverwacht te sluiten. Enkele dagen geleden, een jaar na zijn diagnose, overleed Dirk op 61-jarige leeftijd. Daardoor gaat de beenhouwerij definitief dicht. “Op 19 mei hebben we afscheid moeten nemen van Dirk. In naam van hem willen we graag al onze klanten bedanken voor de voorbije jaren. Door zijn ziekte kwam een abrupt einde aan zijn levenswerk maar tot zijn laatste dag putte hij kracht uit zijn herinneringen. We zullen hem ongelooflijk hard missen.”",Slager Dirk sterft na lange ziekte: zaak sluit definitief de deuren,nl
9745,"Exclusief voor abonnees Maud Vanhauwaert blikt terug op stadsdichterschap en brengt nieuw boek uit: “Het was een rollercoaster. Dan zwier je maar beter meteen je handen de lucht in” David Acke\n\n23 mei 2020\n\n10u39 0 Antwerpen Nog geen vier maanden nadat Maud Vanhauwaert afscheid nam van het stadsdichterschap van Antwerpen, komt ze met nieuw werk ‘Het stad in mij’. Zelf noemt ze het een “expositie in een boek” waar vorm en inhoud samenvloeien of net niet. “Volgende week neem ik rust, zeg ik weleens tegen mezelf maar meteen weet ik ook wel dat dat niet zal gebeuren.”\n\nIn haar ‘boerderij’ in centrum Antwerpen praten we over poëzie (wat is dat eigenlijk?), rust (moeilijk definieerbaar), het moederschap (Perèz werd afgelopen woensdag 1 jaar. Proficiat!) en de bizarre situatie waarin we nu verkeren die lockdown heet - we hielden anderhalve meter afstand en zaten buiten.\n\nWat woon je hier mooi Maud.\n\n“Dankjewel. Zelf zijn wij hier ook heel graag. Toen de vorige eigenaars het verkochten, werden we op slag verliefd. Pas op, er is nog veel werk aan maar we hebben er een decennia-project van gemaakt. De eigenaars noemden het hun boerderij. Mijn vriendin en ik begrepen eerst niet helemaal wat ze bedoelden. Het huis staat in het midden van de studentenbuurt. Moesten we plots een heleboel dieren verwachten? Nu snappen we het wel. Als je het terras opkomt, lijkt het wel alsof je te midden van de natuur bent. Het is hier een oase van rust.”\n\nJe hebt 24% van dit artikel gelezen\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",Maud Vanhauwaert blikt terug op stadsdichterschap en brengt nieuw boek uit: “Het was een rollercoaster.  Dan zwier je maar beter meteen je handen de lucht in”,nl
9746,"Klant bespuwt Britse taxichauffeur die daarna sterft aan corona Joeri Vlemings\n\n23 mei 2020\n\n10u32\n\nBron: BBC News, The Guardian 9 De 61-jarige Trevor Belle vocht drie weken lang voor zijn leven, maar heeft het uiteindelijk niet gehaald. De goedlachse taxichauffeur uit Londen kreeg in maart te maken met een klant die weigerde te betalen en die hem bespuwde. Enkele weken later stierf Belle aan Covid-19.\n\nKelly Esqulant (50), de partner van Trevor Belle, komt nu - enkele weken na de feiten - met het tragische verhaal naar buiten. Ze schreef ook de Britse premier Boris Johnson aan over de zaak. Volgens Esqulant had haar man op 22 maart in Stratford bij Londen een lastige klant, die weigerde 9 pond (10 euro) voor zijn rit te betalen. De klant spuwde naar Trevor Belle en zei: “Ik heb het coronavirus en jij nu ook”.\n\nTrevor Belle werd ziek en bleek inderdaad positief na een coronatest, al is het niet bewezen dat de klant hem met de vreselijke ziekte opzadelde.\n\nOp 18 april overleed Belle in het Royal London Hospital aan Covid-19. “Het is verschrikkelijk dat hij het waarschijnlijk opliep tijdens zijn werk”, zegt zijn vriend Damian Briggs, die een inzamelactie opzette om de begrafenis te betalen en “om Trevors leven te vieren”. Briggs noemt zijn kameraad een “joviale kerel die graag lachte”.\n\nTrevor Belle had drie kinderen met Kelly Esqulant en was net opa geworden. “Hij was niet lang grootvader maar hij zou een fantastische grootvader geweest zijn”, zegt zijn echtgenote.",Klant bespuwt Britse taxichauffeur die daarna sterft aan corona,nl
9747,Brandweer redt gevallen kraai uit schoorsteen Koen Moreau\n\n23 mei 2020\n\n10u27 0 Lede Vrijwilligers van brandweerpost Lede waren vrijdagavond ruim een half uur in de weer om een kraai uit een schoorsteen te bevrijden.\n\nHet dier had een nest gebouwd in de schoorsteen van een woning in de Zuster Lambertinnestraat. Helaas was de structuur niet bijster stevig waardoor het dier de dieperik in ging en op de bodem van de schouw klem kwam te zitten. De brandweer kon het dier bevrijden. De zwarte roepers maken wel vaker nesten in schoorstenen en dat is gevaarlijk voor schoorsteenbranden. De brandweer raadt daarom aan de toegang tot de schoorsteen bovenaan af te sluiten met een gaas.,Brandweer redt gevallen kraai uit schoorsteen,nl
9748,"kunst, cultuur en entertainment, human interest, massamedia, HLN, Kim Clijsters, VTM Nieuws",Kijk om 12u naar het exclusieve en uitgebreide gesprek met Kim Clijsters ,nl
9749,"economie, business en financiën, lifestyle en vrije tijd, economische sector, Aalst, Beekveldstaat, Blankeberge, Ine Van Mulders, Kapiteintjesstraat, Keizershallen, Keizershalparking, Keizersplein, Kleine Kalfstraat, Lokeren, Nicole Roelandt, Ninove, Sint-Niklaas, Tineke Stockman, Waasland, Willebroek",Eerste zaterdagmarkt in twee maanden: “Maar 37 van de 50 toegelaten marktkramers opgedaagd”,nl
9751,"Auto\n\nEen paar weken geleden belichtten we hier de gevolgen van het coronavirus voor de automarkt . Maar de crisis rond Covid-19 heeft ook een paar andere pijnpunten blootgelegd. En dat is op zijn minst stof tot nadenken, zegt autojournalist Joost Bolle. Vijf lessen die corona de autosector leert.","Corona hakt in op autosector: “Het autosalon verdwijnt, de garagist ook”",nl
9752,"kunst, cultuur en entertainment, human interest, kunst en entertainment, massamedia, Bas Brederode, Billund, Death Star, Denemarken, Kopenhagen, Kürt Rogiers, LEGO, LEGO Masters, Lage Landen, Lego, Nederland, RTL4, Spider Man Homecoming, Star Wars, Vlaanderen",‘Lego Masters’-jurylid Bas werkt voor Lego in Denemarken: “Mijn Deathstar-bouwset was nog te zien in ‘Spider Man Homecoming’”,nl
9753,"Belg crasht met Range Rover vlak over de grens en laat wrak achter in midden van rijbaan Mathias Mariën\n\n23 mei 2020\n\n10u00 152 Knokke-Heist Een Belgische chauffeur heeft vrijdagnacht zijn of haar zwaar beschadigde auto achtergelaten na een eenzijdig verkeersongeval op de Hogeweg tussen Sluis en Aardenburg, net over de grens met Knokke-Heist.\n\nHet ongeval gebeurde even na 1 uur. De Range Rover knalde eerst tegen enkele bomen en raakte daardoor onbestuurbaar. De chauffeur besloot de wagen met Belgische nummerplaat in het midden van de rijbaan achter te laten. De toegesnelde hulpdiensten troffen enkel het zwaar beschadigde voertuig aan. De politie doet onderzoek naar wat er is gebeurd en wie er in de auto reed op het moment van het ongeval.",Belg crasht met Range Rover vlak over de grens en laat wrak achter in midden van rijbaan,nl
9754,"rampen en ongevallen, ramp, brand, Affligem Café, CD&V, ING, Markt, Michel Vanderhasselt, Ternat",Felle brand op marktplein legt drie auto’s in de as<br /><br />,nl
9755,"Schenkt Club Brugge straks zelfgebrouwen bier aan de fans? Bart Huysentruyt\n\n23 mei 2020\n\n09u58 6 Brugge Schenkt Club Brugge straks zelfgebrouwen bier aan haar fans? In de plannen voor het nieuwe stadion op Jan Breydel wordt een ruimte voorzien voor een microbrouwerij.\n\nZoals eerder bekend wil Club Brugge haar nieuwe stadion op de site van Jan Breydel bouwen, ongeveer naast het huidige. Met 40.000 zitplaatsen komen er 11.000 zitjes bij. Dat staat te lezen in het ingediende milieueffectenrapport (MER). Daarin staan oplossingen voor de mobiliteit, natuur en omgeving bij de bouw van het nieuwe stadion. Naast een voetbalveld, 3.000 parkeerplaatsen, dertig skyboxen en een restaurant voorzien Club 13.300 vierkante meter voor andere invullingen. Er wordt gedacht aan een Club-museum, een plaats om te gamen én een microbrouwerij. Dat zou een primeur zijn voor ons land. Het Club-biertje zou dan op wedstrijddagen door de tapkranen vloeien. In Engeland heeft ook Tottenham zo’n microbrouwerij ingepast in haar nieuwe stadion.",Schenkt Club Brugge straks zelfgebrouwen bier aan de fans?,nl
9756,"Oud-gouverneur: “China heeft Hongkong verraden” KVE\n\n23 mei 2020\n\n09u46\n\nBron: ANP 0 De laatste Britse gouverneur van Hongkong, Chris Patten, stelt dat het volk van Hongkong door China is verraden. Hij zei tegen de krant The Times dat Groot-Brittannië ""de morele, economische en juridische plicht heeft op te komen voor de bevolking van Hongkong"". Hij reageerde op de aankondiging dat Peking een speciale wet voor Hongkong invoert om er de veiligheid te garanderen. De wet wordt geheel buiten de autonome instellingen van Hongkong om doorgevoerd en is volgens waarnemers bedoeld om de anti-Chinese protesten de kop in te drukken.\n\nPatten zei dat ""hier een nieuwe Chinese dictatuur aan het werk is"" en waarschuwt dat het Westen zich niet voor de gek moet laten houden. Patten gebruikte een oude term die een nederigheidsritueel voor de keizer van China inhoudt, 'kowtow', waarbij een gast van de keizer zich voor hem op de grond werpt. ""We moeten niet denken dat er na een heleboel kowtowing een grote pot met goud op ons wacht. Het is altijd een illusie geweest.""\n\nHet Britse rijk huurde Hongkong in 1898 voor een periode van 99 jaar van China. De voormalige Britse kroonkolonie werd in 1997 weer overgedragen aan Peking, onder voorwaarde dat Hongkong nog zeker vijftig jaar een aparte autonome status zou hebben. Hongkong heeft een westers rechtsstelsel en de economie drijft op de internationale vrijhandel. De meeste inwoners zien de rest van China als het buitenland.\n\nDe South China Morning Post uit Hongkong schrijft dat er grote zorgen zijn dat het feitelijk met de autonomie van Hongkong gedaan is. Maar er is ook hoop dat de speciale agenten die straks uit Peking komen, zich houden aan de wetten van Hongkong. De eerste minister van Justitie van Hongkong na het vertrek van de Britten, Elsie Leung Oi-sie, gaat ervan uit dat de Chinese veiligheidsambtenaren in Hongkong, net als nu Chinese militairen in Hongkong, niet boven de wet van Hongkong staan. Het Chinese Nationale Volkscongres, een parlement dat vooral eerder genomen besluiten van de staatsinstellingen bekrachtigt, stemt naar verwachting 28 mei in Peking voor de wet.",Oud-gouverneur: “China heeft Hongkong verraden”,nl
9757,"Ondanks opleiding: “‘B-actrice’ Meghan Markle slecht voorbereid op rol als beroemdste vrouw ter wereld” SDE\n\n23 mei 2020\n\n09u40\n\nBron: 9Honey 0 Royalty Over de verschillen tussen Kate Middleton (38) en Meghan Markle (38) is al heel wat gezegd en geschreven, vooral dan over de manier waarop ze hun koninklijke taken vervulden. Het verschil is alvast niet te wijten aan de opleiding die ze kregen, vertelt royalty-experte Katie Nicholl aan 9Honey.\n\n“Ze hadden allebei een team van ervaren helpers tot hun beschikking, die hen hielpen zich een weg te banen door hun nieuwe, koninklijke leven”, zegt Katie Nicholl. “Het is dus zeker niet het geval dat Kate een opleiding kreeg en Meghan niet. Zowel Meghan als Kate kwamen als gewone mensen via hun huwelijk in de koninklijke familie terecht, al was de ene een bekende actrice die al iets ouder was en misschien wat meer levenservaring had. Maar toen ze trouwden waren ze allebei niet vertrouwd met de werking van de koninklijke familie, de protocollen en alles wat ze verder nog moesten leren.""\n\nToen prins Harry in november 2017 aankondigde dat hij verloofd was met ‘Suits-actrice Meghan, dachten heel wat mensen dat ze zich makkelijk zou aanpassen aan haar nieuwe leven. “Als een actrice was ze het gewend om gefotografeerd te worden"", zegt Nicholl. “Ze was al bekend voordat ze trouwde. Maar ze heeft zelf gezegd dat er gesuggereerd werd dat ze wel om zou kunnen met de persaandacht en een leven in de schijnwerper, omwille van haar ervaring.” Dat draaide echter anders uit: “Ik denk eigenlijk dat het vrijwel onmogelijk was om zich voor te bereiden op wat zij heeft meegemaakt. Haar ervaring als B-actrice kan haar zeker niet hebben geholpen om zich staande te houden toen ze plots de beroemdste vrouw ter wereld werd. Ze werd wereldwijd beroemd, op een schaal die niet te vergelijken is met Hollywood, of wat ze daarvoor ook kende.”\n\nMoeilijkheden met de pers\n\nToch kun je niet zeggen dat Kate het veel makkelijker gehad heeft, vindt de royalty-experte. “Ook zij heeft problemen met de media gehad. Ze werd niet altijd in een positief daglicht gesteld. Vooral in het begin had ze het moeilijk met de pers. In Meghans geval lijkt het er echter op dat ze niets goed kon doen - van de kleur nagellak tot de kleren die ze droeg of de manier waarop ze mensen knuffelde. Wat ze ook deed, ze streek er iemand mee tegen de haren.”\n\nDat Meghan het moeilijk het had, bleek uit hun befaamde documentaire die in Afrika gefilmd werd. “Ik heb het al zo vaak tegen H gezegd - zo noem ik hem - het is niet voldoende om gewoon te overleven, toch? Dat is niet het doel van het leven. Je moet floreren, je moet je blij voelen"", klonk het toen. “Ze was misschien ouder dan Kate toen ze trouwde en ze had misschien ervaring in de schijnwerpers, maar uit die documentaire bleek heel duidelijk dat ze het misschien wel eenvoudig deed lijken, maar dat het dat helemaal niet was”, zegt Nicholl. “Harry en Meghan projecteerden en erg gelukkig beeld van henzelf, maar als je een laagje wegkraste werd duidelijk dat niet alles was wat het leek. Ze waren allebei ongelukkig, vooral Meghan. Ze kon maar niet wennen aan grote delen van haar leven.”\n\nLees ook:\n\nVlucht naar Amerika dreigt financieel drama te worden voor Harry en Meghan: “Als de prins aan zijn kapitaal moet zitten, kan het snel op zijn”\n\n\n\nKate vs. Meghan: zó verschillend werden ze wel degelijk behandeld door de Britse pers\n\n\n\n“Jaloerse Meghan Markle verpestte bewust de verjaardag van Kate”, beweert halfzus Samantha\n\n",Ondanks opleiding: “‘B-actrice’ Meghan Markle slecht voorbereid op rol als beroemdste vrouw ter wereld”,nl
9758,"Drie doden bij nieuwe brand in Russisch ziekenhuis jv\n\n23 mei 2020\n\n09u33\n\nBron: DPA 0 Bij een brand in een ziekenhuis in de Russische stad Selenodolsk, 650 kilometer ten oosten van Moskou, zijn zaterdag zeker drie mensen om het leven gekomen. Drie anderen raakten gewond. Dat hebben de autoriteiten aan het persagenschap Tass gemeld.\n\nDe brand brak uit op een kamer waar vier mannen lagen. Oorzaak zou een kortsluiting geweest zijn. De overige patiënten en medewerkers, een kleine 100 in totaal, konden worden geëvacueerd.\n\nVorige week nog vielen bij een brand in een ziekenhuis voor coronapatiënten in Sint-Petersburg minstens vijf doden. Daar zou de oorzaak overbelasting van het elektriciteitsnetwerk geweest zijn.",Drie doden bij nieuwe brand in Russisch ziekenhuis,nl
9759,"Dit gezin verdubbelde woonoppervlakte met verschillende buitenkamers Bjorn Cocquyt\n\n23 mei 2020\n\n09u28 1 Woon. Tom heeft het niet zo voor de typisch Vlaamse mentaliteit waarbij zowat iedereen in zijn eigen bubbel woont, in een ‘kot’ dat door een hoge afsluiting wordt afgeschermd van de straat. Hij en zijn gezin hebben daarom een open huis waar iedereen kan binnenwandelen. Nu ja, binnen: zowat de helft van de bewoonbare oppervlakte bevindt zich buiten en die wordt meerdere maanden per jaar dag en nacht gebruikt.\n\nHet kost ons geen enkele moeite om in de straat het huis van Tom eruit te pikken. De oprit is vervangen door een petanquebaan waar iedereen welkom is voor een spelletje en aansluitend is een groot terras aangelegd. Bovendien is er dankzij grote ramen aan de voorkant van het huis een nauwe band tussen binnen en wat er zich buiten afspeelt.\n\n(lees verder onder de foto’s)\n\nHet plaatje dat je doorgaans in een achtertuin en dus uit het zicht aantreft, zie je hier vanop straat. “Het is ongelooflijk hoeveel meer sociaal contact we daardoor hebben. Een snelle goedendag of wat tijd nemen voor een babbeltje, het zijn kleine dingen die ons leven erg verrijkt hebben”, zegt Tom.\n\n“In het begin durfden voorbijgangers niet goed opkijken, maar nu is de hele buurt dit gewend en zwaaien we steeds naar elkaar, zelfs als we binnen zitten. Of we ons in de zetel niet bekeken voelen? Wie passeert, kan maar even een glimp opvangen. En er blijven elders genoeg kamers over om ons terug te trekken, hoor. Ook in open lucht, want daar richtten we er verschillende en verdubbelden zo onze woonoppervlakte.”\n\n(lees verder onder de foto’s)\n\nHoe de tuinkamers én het kleurrijke interieur er uitzien, lees je vandaag in de weekendkrant of hier online.",Dit gezin verdubbelde woonoppervlakte met verschillende buitenkamers,nl
9760,"Nederlandse lanceerde in Engeland applaus voor zorgverleners, maar vindt dat het na 10 weken “mooi” geweest is Joeri Vlemings\n\n23 mei 2020\n\n09u26\n\nBron: BBC News 0 Annemarie Plas is van Nederlandse afkomst, maar woont en werkt in Londen. Zij was het die op 26 maart het Verenigd Koninkrijk opriep om te applaudisseren voor de zorgverleners, in navolging van wat elders in Europa eerder ingezet was. Het groeide uit tot een wekelijkse dankbetuiging op donderdag. De Britten gaan inmiddels de tiende week in met hun applaus, en Plas vindt dat het nu aan de beleidsmakers is om respect voor de zorgsector te tonen.\n\nDrie dagen nadat het Verenigd Koninkrijk - vrij laat - in lockdown ging, weerklonk op 26 maart om 20 uur voor het eerst applaus voor alle zorg- en hulpverleners over het hele eiland. Net zoals bij ons bedankten de Britten de zorgsector met handengeklap, toejuichingen, muziek en geklop op potten en pannen. Initiatiefneemster van ‘Clap For Our Carers’ was Annemarie Plas, een Nederlandse uit Londen. Maar voor haar mag het nu ophouden.\n\n“Het is inmiddels al de negende keer, volgende week de tiende keer”, zei ze op BBC Radio. “Ik vind het mooi om de reeks nu af te sluiten.” Voor Plas mag dit voortaan een “jaarlijks moment” worden. “Naar mijn gevoel hebben we het moment nu wel gehad en is het tijd voor wat anders.”\n\nHet wekelijkse applaus kreeg recent wel wat kritiek. Zo hadden sommige zorgverleners het over “een mes in de rug”, omdat vele mensen de coronamaatregelen gewoon aan hun laars lapten. Anderen kaartten dan weer aan dat het verplegend personeel onderbetaald is. Plas kan hen volgen: “Het is nu aan mensen met macht om hen te belonen en hen het respect te betonen dat ze verdienen”.\n\nWoensdag zei de Britse premier Boris Johnson nog dat de regering zich beraadt over “hoe ze het werk van zorgverleners en van vele anderen het best kan erkennen”.","Nederlandse lanceerde in Engeland applaus voor zorgverleners, maar vindt dat het na 10 weken “mooi” geweest is",nl
9761,"NINA’s weekendlist: onze 7 tips om er een topweekend van te maken David Devriendt\n\n23 mei 2020\n\n09u23 1 Vrije tijd Nu we met z’n allen thuiszitten, is het vaak zoeken naar activiteiten om de verveling tegen te gaan. Wij selecteerden alvast onze beste tips om er een topweekend van te maken! Meer tips vind je Nu we met z’n allen thuiszitten, is het vaak zoeken naar activiteiten om de verveling tegen te gaan. Wij selecteerden alvast onze beste tips om er een topweekend van te maken! Meer tips vind je onze thuisblijfgids\n\n1. JEZELF AFSLUITEN\n\nEven een me-momentje? Dat kan met de Club One. Goedgekeurd door dj’s als Armin van Buuren. Je kalibreert het geluid volgens je geslacht en leeftijd en er is geen lawaai van buitenaf.\n\n249 euro, jbl.com\n\n2. LUISTEREN\n\nZe is al eens genomineerd voor een Oscar, maar de 23-jarige actrice Hailee Steinfeld doet het ook goed als zangeres. Haar nieuwe album Half Written Story grossiert in happy tunes.\n\no.a. via Spotify\n\n3. VIRTUEEL REIZEN\n\nAls we dan toch niet op reis kunnen, is de Spaanse tv-serie The Pier een pleister op de wonde. Een vrouw sluit vriendschap met de minnares van haar vermoorde man, de Albufera-lagune fungeert als setting.\n\nnu via canvas.be\n\n4. SKATEBOARDEN\n\nJe bent nooit te oud om iets nieuws te proberen. Laat je inspireren door de meisjes in de skaterreeks Betty (op Telenet Play en Play More).\n\n5. ZOMEREN\n\nJe hoeft geen maand te wachten om in vakantiesfeer te raken. IKEA heeft een hele zomercollectie met veel aandacht voor het buitenleven.\n\nHavsten € 215 ikea.be\n\n6. CONSUMINDEREN\n\nEcologisch(er) leven is niet altijd even makkelijk. In Het duurzame gezin toont de familie Sterck (alias ‘Sustainable Family’ op social media) hoe je voor een ­gezonde en groene levensstijl gaat.\n\n24,99 euro, Manteau in de boekhandel\n\n7. UITBREKEN\n\nDe lockdown wakkerde creativiteit aan. Ook bij de Britse singer-songwriter Charli XCX. Tijdens de quarantaine maakte ze een heel album, met de hulp van haar fans. How I’m Feeling Now is een prachtig tijdsdocument.\n\no.a. via Spotify",NINA’s weekendlist: onze 7 tips om er een topweekend van te maken,nl
9762,"Zet Mazzu carrière voort in 1B? 54-jarige coach heeft aanbod van Union op zak Redactie\n\n23 mei 2020\n\n09u21 0 Belgisch voetbal Zet Felice Mazzu zijn loopbaan verder in 1B? De 54-jarige coach heeft een aanbod van Union Sint-Gillis op zak, zo werd bevestigd aan onze redactie. Mazzu zit sinds zijn ontslag bij Racing Genk in november vorig jaar zonder werk.\n\nDe naam van Mazzu viel al als mogelijke opvolger van Michel Preud’homme bij Standard en ook Cercle Brugge ziet wat in de 54-jarige trainer. Maar deze eersteklassers namen geen officieel contact op met Mazzu.\n\nUnion deed dat wel, zij hebben hun zinnen gezet op de Carolo. Mazzu, die bij de Brusselaars de opvolger moet worden van de Spaans-Deense trainer Thomas Christiansen, heeft nu bedenktijd gevraagd. Te weten: als Mazzu geen ploeg vindt voor eind augustus zal hij terug les moeten gaan geven als leraar lichamelijke opvoeding.\n\nMazzu werd in november 2019 op de keien gezet bij Racing Genk na een mislukte passage. Voordien was hij zes jaar succesvol aan de slag in Charleroi.\n\nLees ook:\n\nMoet Standard op zoek naar een nieuwe coach? Twijfelende Michel Preud’homme beslist voor 1 juni",Zet Mazzu carrière voort in 1B? 54-jarige coach heeft aanbod van Union op zak  ,nl
9764,"Pixar maakte eerste kortfilm met homoseksueel hoofdpersonage SDE\n\n23 mei 2020\n\n09u08 3 Film Vrijdag ging ‘Out’ in première op Disney+, een kortfilm van Pixar over homoseksuele jongen die uit de kast komt. Het is de eerste keer dat Pixar - en bij uitbreiding Disney - de hoofdrol geeft aan een homoseksueel personage.\n\n‘Out’, een geanimeerde kortfilm van negen minuten, vertelt het verhaal van Greg, die gaat samenwonen met z'n vriend Manuel. Maar wanneer z'n ouders onverwacht komen helpen met verhuizen, slaat de angst hem om het hart: hij heeft hen namelijk nog niet verteld dat Manuel z’n lief is.\n\nIn ‘Onward’, een animatiefilm die in februari uitkwam, zat ook al een LGBT-personage - een cycloop met de stem van Lena Waithe - maar zij had nog geen hoofdrol. Ze was wel de eerste in het Disney- en Pixar-universum die zichzelf expliciet identificeerde als queer. Voordien werd er wel gehint naar homoseksuele of lesbische personages - denk maar aan de twee vrouwen die samen een kinderwagen voortduwden in ‘Finding Dory’ - maar werden ze nooit als dusdanig benoemd.\n\nMaar er lijkt een nieuwe wind te waaien, want het hoofd van Marvel (nog zo'n onderdeel van Disney) Kevin Feige beloofde dat we in de toekomst heel wat LGBT-personages zullen ontmoeten. “Ja, absoluut. Ja”, antwoordde hij desgevraagd. “En heel snel.""\n\nThe latest heartwarming tale from @Pixar’s #SparkShorts. Start streaming Out tomorrow on #DisneyPlus. pic.twitter.com/gRvBEdK1Iw Disney+(@ disneyplus) link\n\nLees ook:\n\nDisney Pixar toont eerste LGBT-personage in film ‘Onward’\n\n\n\nMarvel bevestigt: eerste transgender personage op komst\n\n",Pixar maakte eerste kortfilm met homoseksueel hoofdpersonage,nl
9765,"Exclusief voor abonnees\n\nCamps ziet Vertonghen niet uitbollen in de Jupiler Pro League: “Hij is in het buitenland groot geworden, in Nederland meer bepaald”\n\nHugo Camps\n\n23 mei 2020\n\n09u00\n\n0","Camps ziet Vertonghen niet uitbollen in de Jupiler Pro League: “Hij is in het buitenland groot geworden, in Nederland meer bepaald”",nl
9766,Exclusief voor abonnees\n\nWelke uitgaven geven recht op belastingvermindering? En zijn er nieuwigheden? Expert beantwoordt essentiële vragen over belastingaangifte\n\nMichaël Van Droogenbroeck\n\n23 mei 2020\n\n09u00\n\nBron: Content redactie\n\n0,Welke uitgaven geven recht op belastingvermindering? En zijn er nieuwigheden? Expert beantwoordt essentiële vragen over belastingaangifte,nl
9768,"Buurtbewoner redt meisje van wurgdood in Oudsbergen: twintiger aangehouden voor poging doodslag op ex-vriendin Dirk Selis\n\n23 mei 2020\n\n08u41 46 Oudsbergen Toen een man uit Ellikom in Oudsbergen woensdagavond gesmoord geschreeuw hoorde in de bosjes iets verder als zijn appartement, besloot hij toch maar te gaan kijken. Tot zijn ontzetting trof hij er een 28-jarige man aan die zijn 21-jarige ex-vriendin probeerde te wurgen. Dat maakte het parket van Limburg vrijdagavond bekend.\n\nDe buurtbewoner trok de geweldenaar van het meisje af en nam haar mee naar zijn appartement. Maar de twintiger was door het dolle heen en begon met een ijzeren stang op een venster te kloppen in een poging binnen te geraken. Intussen werd de politie van de zone CARMA verwittigd.\n\nToen de agenten ter plaatse kwamen, was de belager vertrokken. De politie kon de man, die ook in Ellikom verbleef, korte tijd later in de boeien slaan. De twintiger is geen onbekende bij politie en gerecht.\n\nVrijdag is hij voor de Limburgse onderzoeksrechter moeten verschijnen. Die liet de man naar de gevangenis overbrengen.",Buurtbewoner redt meisje van wurgdood in Oudsbergen: twintiger aangehouden voor poging doodslag op ex-vriendin,nl
9770,"Alex Agnew relativeert: “De cultuursector zaagt nogal rap” SDE\n\n23 mei 2020\n\n08u33\n\nBron: NB 6 Showbizz Normaal gezien had hij de afgelopen dagen in uitverkochte zalen moeten optreden, maar dat zit er voorlopig niet in voor Alex Agnew (47). Al zijn er belangrijkere dingen, vertelt hij in Het Nieuwsblad.\n\nDezer dagen blijft Alex Agnew lekker thuis, net zoals iedereen. Zonder optredens, maar met z'n podcast, ‘Welcome To The AA’, als afleiding. “We bereiken gemiddeld 30.000 man”, vertelt de komiek in Het Nieuwsblad. “Toen Erik Van Looy of Philippe Geubels te gast waren zelfs meer dan 100.000.” Mooie cijfers, waardoor Alex de huidige situatie iets beter kan relativeren. “Ik wil ook niet te veel klagen”, klinkt het. “De cultuursector zaagt nogal rap. Het is waar dat we bij de eersten waren die dicht gingen en wellicht bij de laatsten zijn die weer opengaan. En dat we niet vooraan in de rij staan als het erop aankomt. Maar als we de creatievelingen zijn die we denken te zijn, moeten we dat nu maar tonen. Ik heb liever dat de overheid meer geld steekt in onderwijs dan in cultuur. Dat is echt wel belangrijker nu.”\n\nDe toekomst blijft er dus onzeker uitzien. Maar Alex is wel gewonnen voor het idee om - zoals men in Nederland van plan is - in zalen voor slechts een klein publiek te gaan spelen. “Als het met veel minder mensen en mondmaskers moet, zeg ik: Laat ons dat proberen. Ik voel me ook niet te goed om in kleine zaaltjes te spelen, integendeel. De charme van zo’n plek waar er altijd sandwiches zijn en mensen die je kop op een T-shirt lieten drukken, is onbetaalbaar. Uitstekende barometer voor je moppen ook. Terug naar de essentie, zonder groot decor.”\n\nLees ook:\n\nZullen we iets leren uit deze coronacrisis? Volgens Alex Agnew alvast niet\n\n\n\nAlex Agnew ziet alle shows afgelast door de coronacrisis, maar: “Ik zit in een luxepositie, ik ben de laatste die mag klagen” (+)\n\n",Alex Agnew relativeert: “De cultuursector zaagt nogal rap”,nl
9771,"Toeristische verhuurkantoren aan kust vragen snelle duidelijkheid rond heropstart jv\n\n23 mei 2020\n\n08u16\n\nBron: belga 7 Oostende De toeristische verhuurkantoren aan de Belgische kust vragen snelle duidelijkheid rond de heropstart om een stormloop te voorkomen, meldt de Confederatie van Immoberoepen (CIB) Vlaanderen. De datum van 8 juni voor een heropstart is voor hen cruciaal, klinkt het.\n\nVolgens de confederatie zijn de toeristische verhuurkantoren aan de kust goed voor een aanbod van zowat 10.000 vakantiewoningen, waarvan ongeveer 40 procent nog beschikbaar is voor de zomermaanden. De kantoren zijn klaar om veilig opnieuw te starten.\n\n""Nu moet er dringend duidelijkheid komen"", aldus Kristophe Thijs, communicatiedirecteur bij CIB Vlaanderen. ""We moeten toeristen zekerheid kunnen bieden. Anders vrezen we een scenario waarbij nu alle boekingen stilvallen en we daarna een stormloop krijgen. De sector is voor herlancering op 8 juni. We kunnen de toeristen niet langer in een spagaat laten zitten.""\n\nHet CIB wijst er ook op dat de toeristische verhuurkantoren de afgelopen weken en dagen ""met ongeloof"" hebben gekeken naar het debat over de tweedeverblijvers en de discussie over de inname van de stranden. In het persbericht spreekt het CIB ook over onterechte, negatieve sfeerschepping van de afgelopen weken. ""Dat doet groot onrecht aan de talloze troeven die de kust kan voorleggen. Grotere evenementen zullen inderdaad niet mogelijk zijn, nergens in het land en dus ook niet aan de kust"", aldus Thijs. ""Maar vergis je niet, alle stakeholders (waaronder Toerisme Vlaanderen, Westtoer, de gemeenten,...) zetten volop in op alternatieve ontspanningsmogelijkheden en een brede waaier aan toegankelijke toeristische trekpleisters.”",Toeristische verhuurkantoren aan kust vragen snelle duidelijkheid rond heropstart,nl
9772,"Op naar een spannendere strijd? “Formule 1-teams aanvaarden budgetplafond” GVS\n\n23 mei 2020\n\n08u14\n\nBron: Belga 0 Formule 1 De Formule 1-teams hebben het voorgestelde budgetplafond van 145 miljoen dollar (133 miljoen euro) voor het seizoen 2021 aanvaard. Dat onthult de Britse omroep BBC op basis van ""meerdere leidinggevende bronnen, die anoniem wensen te blijven"". In 2022 zal het maximum toegelaten budget verder dalen tot 140 miljoen dollar (128,4 miljoen euro) en voor de seizoenen 2023 tot 2025 wordt het 135 miljoen dollar (123,8 miljoen euro).\n\nIn oktober was al afgesproken om de budgetten tot 175 miljoen dollar (160,4 miljoen euro) te limiteren, maar het inkomstenverlies als gevolg van het coronavirus leidde tot een verdere verlaging. De drie grote teams, Ferrari op kop, waren daar sterk tegen gekant, terwijl de kleinere teams een drastische verlaging tot 100 miljoen dollar (91,7 miljoen euro) vroegen. Een compromis dat iedereen kan accepteren, is nu bereikt.\n\nDe budgetverlaging is één van een aantal maatregelen het deelnemersveld te nivelleren en tot een spannender kampioenschap te komen. Er komt ook een handicapsysteem voor onderzoek en ontwikkeling. Zo zal bijvoorbeeld aerodynamische ontwikkeling voor de meest succesvolle teams beperkt worden. De kampioen zal minder gebruik mogen maken van de windtunnel en computergegevens, de hekkensluiters van het kampioenschap net meer. Nieuwe teams worden in die glijdende schaal gelijkgesteld aan het slechtst presterende team van het afgelopen seizoen.\n\nDe maatregelen moeten volgende week nog goedgekeurd worden door de Internationale Automobielfederatie FIA, maar dat lijkt een formaliteit.\n\nLees ook:\n\nFernando Alonso staat open voor terugkeer in Formule 1\n\nGP Formule 1 van Spa-Francorchamps kan op 30 augustus achter gesloten deuren doorgaan",Op naar een spannendere strijd? “Formule 1-teams aanvaarden budgetplafond”,nl
9773,"Jeiger en Elske zien huwelijk uitgesteld: ‘Steun hen door massaal kaartjes te sturen’ Peter Lanssens\n\n23 mei 2020\n\n08u05 8 Kortrijk Zaterdag 23 mei moest een onvergetelijke dag worden voor Jelle Meersman (33) en Elise Bekaert (26) uit Heule. Jeiger en Elske zouden in de echt treden, gevolgd door een topfeest in zaal Madame Cocotte in Moorslede. Kan niet, in tijden van corona. Het huwelijk is uitgesteld. Hun vrienden roepen nu op om hen massaal kaartjes te sturen. “Als steun, want het zijn fantastische mensen.”\n\n“We kunnen deze dag niet zomaar voorbij laten gaan”, vertellen hun allerbeste vrienden. “Elske en Jeiger verdienen het om in de schijnwerpers te staan. We zijn allemaal trots op hen. De romantiek en de muziek zouden niet mankeren op hun huwelijksfeest. Jeiger is de beste dj in Kortrijk en omstreken, terwijl Elske beroemd is voor haar zangtalenten. Wij kijken alvast uit naar hun feest, dat later nog komen zal. Maar laat hen nu al maar eens proeven van het getrouwd leven, door hen kaartjes met felicitaties en lieve woorden te sturen.”\n\nElise Bekaert is sociaal werker in Roeselare. Jelle Meersman werkt bij het bedrijf De Mailingman in Heule. Wie een kaartje wil sturen naar het koppel, doet dat naar de Koning Boudewijnlaan 9 in 8501 Heule.",Jeiger en Elske zien huwelijk uitgesteld: ‘Steun hen door massaal kaartjes te sturen’,nl
9774,"Iconen van het voetbal. De knotsgekke CL-finale van “gepasseerde” Casillas, die z’n mouwen afknipte voor hij inviel: “Ik was niet klaar” TLB\n\n23 mei 2020\n\n08u00 0 Champions League Geen voetballer die vaker in actie kwam in de Champions League dan Iker Casillas. De nu 39-jarige ex-keeper van Real Madrid heeft 181 CL-optredens op zijn teller staan, verzameld in het shirt van Real Madrid en FC Porto. “Ik ben trots op dat record. Maar bovenal ben ik fier op het feit dat ik de competitie drie keer heb kunnen winnen.”\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.\n\n181 wedstrijden, dat betekent ook: héél wat memorabele momenten. Casillas mijmert in bovenstaande video over de - zeker voor hem - memorabele finale van 2002. Real-coach Vicente Del Bosque passeerde Casillas andermaal en reservedoelman César Sánchez mocht aan de match tegen Bayer Leverkusen beginnen. Maar de Spanjaard viel geblesseerd uit en Casillas mocht invallen.\n\n\n\nDaar was de doelman echter niet op voorbereid, zo vertelt hij in bovenstaande video. Casillas speelde altijd in een shirt met korte mouwen, maar hij had een exemplaar met lange mouwen aangetrokken. “Korte mouwen voelden comfortabeler en vrijer. Ik was niet klaar en nerveus. Op die manier wilde ik niet invallen in een finale. Daarom moest ik mijn mouwen inkorten met een schaar. Uiteindelijk wonnen we ook tegen een sterk Leverkusen. Ik was pas twintig, maar het was toch al mijn tweede Champions League-eindzege. Ik kijk er met veel plezier op terug.”\n\n‘Club van 100’\n\n\n\nCasillas voert de illustere ‘club van 100' aan: 46 voetballers kwamen meer dan honderd keer in actie op het kampioenenbal. Maar speelde dus meer CL-matchen dan ‘San Iker’. De Spanjaard stond 181 keer onder de lat op het kampioenenbal (Cristiano Ronaldo volgt op de tweede plek met 171 duels, red.). Daarom zocht de UEFA hem op voor een uitgebreid gesprek. Eerder was het ook al de beurt aan enkele andere iconen: Gianluigi Buffon, Andriy Shevchenko, Paulo Maldini en Gerard Piqué.\n\nLees ook:\n\nIconen van het voetbal. Zo keek Buffon als jongeling op naar doelman uit... Kameroen: “Ik vond het gewéldig wat hij deed”\n\nIconen van het voetbal. De dag waarop een 21-jarige Shevchenko z’n visitekaartje afgaf, in de vorm van een hattrick tegen Barça: “Overgetelijk”Iconen van het voetbal. De gewonnen CL-finale die Maldini zich amper herinnert: “Ik moest vragen of we gewonnen of verloren hadden”\n\nIconen van het voetbal. “Het leek alsof het stadion ging ontploffen”: waarom Piqué z’n CL-debuut niet snel zal vergeten","Iconen van het voetbal. De knotsgekke CL-finale van “gepasseerde” Casillas, die z’n mouwen afknipte voor hij inviel: “Ik was niet klaar”",nl
9775,"Exclusief voor abonnees\n\n“Als er op mijn huwelijk iemand in jeans zou\n\nkomen aandraven, zou ik beledigd zijn”, Jani Kazaltzis en Gilles Van Bouwel nu in NINA\n\n\n\nLene Kemps\n\n23 mei 2020\n\n07u48\n\n0","“Als er op mijn huwelijk iemand in jeans zou<br />komen aandraven, zou ik beledigd zijn”, Jani Kazaltzis en Gilles Van Bouwel nu in NINA<br />",nl
9776,"Tijdelijk eenrichtingsverkeer in Hooistraat CDR\n\n23 mei 2020\n\n07u47 0\n\nOp maandag 25 mei starten er nutswerken in de Gapaardstraat in Ardooie. Die werken zullen vijf dagen duren, maar veroorzaken verkeershinder tot in Roeselare. Volgende week zal er tijdelijk eenrichtingsverkeer zijn in de Hooistraat tot aan de Claeyssensstraat.",Tijdelijk eenrichtingsverkeer in Hooistraat,nl
9777,Exclusief voor abonnees\n\nRadio- en tv-maker Xavier Taveirne over deze historische tijden: “Ik moet opletten dat ik niet té veel nieuws opslorp”\n\nBart Huysentruyt\n\n23 mei 2020\n\n07u43\n\n63,Radio- en tv-maker Xavier Taveirne over deze historische tijden: “Ik moet opletten dat ik niet té veel nieuws opslorp”,nl
9778,"Roeselaarse oppositie dient klacht in tegen grondverkoop: “Te goedkoop en politiek favoritisme” Charlotte Degezelle\n\n23 mei 2020\n\n07u40 16 Roeselare De Roeselaarse oppositiepartijen, N-VA, Vlaams Belang en Groen, dienen gezamenlijk een klacht in bij het Agentschap Binnenlands Bestuur. Ze vragen hiermee de nietigverklaring van de verkoop van een stuk stadsgrond in de Hadewijchstraat die volgens hen veel te goedkoop verkocht werd aan familie van enkele CD&V-kopstukken.\n\nOp de gemeenteraad van 4 mei werd de beslissing goedgekeurd om een stuk grond, eigendom van de stad Roeselare en gelegen in de Hadewijchstraat in Beveren, te verkopen. De drie oppositiepartijen, N-VA, Vlaams Belang en Groen, trokken toen al stevig van leer tegen de verkoop. “ Los van elkaar hadden we dezelfde bezwaren tegen deze verkoop”, duiden Dieter Carron (N-VA), Immanuel De Reuse (Vlaams Belang) en Bert Wouters (Groen) hun klacht. “Het stukje grond waarover sprake is een stukje openbaar groen langs een fietspad en uitermate geschikt als een groenbuffer tussen de spoorweg, het fietspad en de wijk. Het stuk grond is ook in het Bijzonder Plan van Aanleg (BPA) ingetekend als een zone voor openbaar groen. Daarnaast is de verkoopsprijs van 39 euro per vierkante meter vergeleken met de grondprijs in de aanpalende verkaveling, waar die oploopt tot 325 euro per vierkante meter, zeer laag. Het stuk grond grenst bovendien aan twee percelen die beiden eigendom zijn van de koper. Met de aankoop van dit perceel creëert hij een grote meerwaarde bij verkoop later. Ten derde is er een zweem van politiek favoritisme. De koper is neef van schepen Coppé (CD&V) en broer van de lokale CD&V-voorzitter. Als kers op de taart heeft, nog voor de beslissing werd goedgekeurd in de gemeenteraad, de koper reeds een afsluiting rond het perceel geplaatst en zo alvast het openbaar karakter weggenomen en zich de grond toegeëigend.”\n\nVoor de oppositie is dit alles meer dan een brug te ver. Samen beslisten ze om hiertegen klacht in te dienen bij het Agentschap Binnenlands Bestuur. “Onze stad heeft naast nood aan meer groen ook nood aan een zuiver en transparant bestuur. Dat de verzamelde oppositiepartijen, over alle ideologische grenzen heen, zich hierin samen vinden is een teken aan de wand. Het gezamenlijk indienen van deze klacht is dan ook een krachtig signaal dat we willen geven. Wij zien dan ook vol vertrouwen de beslissing van het agentschap tegemoet alsook de vernietiging van deze verkoop.”",Roeselaarse oppositie dient klacht in tegen grondverkoop: “Te goedkoop en politiek favoritisme”,nl
9779,"Bernal en co. krijgen uitzonderingsmaatregel en zullen naar Tour kunnen reizen JDK\n\n23 mei 2020\n\n07u37 0\n\nVolgens de Spaanse wielerwebsite Zikloland zullen Egan Arley Bernal, Nairo Quintana en andere Colombiaanse wielrenners in augustus probleemloos kunnen afreizen naar Europa, om er deel te nemen aan de Ronde van Frankrijk (29/8-20/9) en/of andere wedstrijden op de UCI-kalender. Mauricio Vargas, voorzitter van de Colombiaanse wielerfederatie, zegt dat ze zullen mogen rekenen op een uitzonderingsmaatregel op het internationale vliegverbod tot eind augustus. ""We vroegen de Colombiaanse president Iván Duque, minister van Verkeer Angela Maria Orozco en minister van Sport Ernesto Lucena of de renners in die periode op de gepaste tijdstippen in Europa kunnen geraken en volgens hen zal zich geen enkel probleem stellen"", zo citeert de site Vargas. De strikte lockdown in Colombia houdt nog minstens aan tot en met 31 mei, maar ook daar verkregen de profrenners een uitzondering op. Zij mogen gewoon buiten trainen. (JDK)\n\nLees ook. Moet Bernal vrezen voor Tour-deelname? Colombia wil grenzen sluiten tot 31 augustus",Bernal en co. krijgen uitzonderingsmaatregel en zullen naar Tour kunnen reizen,nl
9780,"Zeven doden bij gevecht in Mexicaanse gevangenis\n\njv\n\n23 mei 2020\n\n07u30\n\nBron: DPA\n\n1\n\nZeven mensen zijn gedood bij een gevecht in een gevangenis in Mexico. Dat heeft justitie in het land bekendgemaakt. Negen anderen raakten gewond bij het gevecht in de gevangenis in Puente Grande, in de westelijke staat Jalisco.",Zeven doden bij gevecht in Mexicaanse gevangenis,nl
9781,"misdaad, recht en justitie, economie, business en financiën, rechtshandhaving, politie, economische sector, transport, verkeer, Bruggestraat, Delaeystraat, Gentseheerweg, Gits, Grijspeerdstraat, Hooglede, Izegem, Kortemarkstraat, Leenstraat, Meensesteenweg, Prins Albertlaan, Riho, Rijksweg, Stationsstraat",Waar wordt volgende week geflitst?,nl
9782,"Exclusief voor abonnees\n\nBoli Bolingoli, kampioen in Schotland, solliciteert bij Martínez: “Ik word zwaar vergeten in België”\n\nFrank Dekeyser\n\n23 mei 2020\n\n07u20\n\n0","Boli Bolingoli, kampioen in Schotland, solliciteert bij Martínez: “Ik word zwaar vergeten in België”",nl
9783,"economie, business en financiën, politiek, economische sector, Judoclub Koolskamp, K.M., K.M. St. Cecilia, Karlos Callens, Klaverstraat, Koninklijke Muziekmaatschappij, Lichterveldestraat, Sint-Maartenshuis, St. Cecilia, Verfaillie-","Zo zal de nieuwe stek van ’t Filoetje, het Sint-Maartenshuis, Judoclub Koolskamp en K.M. St. Cecilia er uitzien",nl
9784,"De Croo: grondige controle op coronasteun voor bedrijven in fiscale paradijzen IB\n\n23 mei 2020\n\n07u10\n\nBron: Belga 20 Economie De fiscus gaat alle beschikbare gegevens, ook de vele info over buitenlandse bankrekeningen, gebruiken om zeker te zijn dat bedrijven die werken via belastingparadijzen geen coronasteun krijgen. Dat zegt minister van Financiën Alexander De Croo vandaag in De Tijd.\n\nHet is de coronacrisis die ertoe geleid heeft dat België voor het eerst belastingvoordelen koppelt aan een verbod op constructies in belastingparadijzen. Bedrijven kunnen bijvoorbeeld geen aanspraak maken op de maatregel over de voorafbetaling van vennootschapsbelasting als ze een dochterbedrijf hebben in een belastingparadijs of als ze voor 100.000 euro of meer aan betalingen hebben gedaan aan vennootschappen in belastingparadijzen, tenzij het gaat om betalingen met een ""rechtmatige financiële of economische reden"".\n\nMinister van Financiën Alexander De Croo (Open Vld) waarschuwt dat de fiscus alle beschikbare gegevens zal gebruiken om dat te controleren. Hoogleraar Fiscaal Recht Luc De Broe (KU Leuven) meent dat nogal wat bedrijven uit de boot dreigen te vallen.\n\nOns land gebruikt immers niet de Europese maar de Belgische lijst van belastingparadijzen als referentie, en daarop staan dertig landen. De Broe voorspelt dat de koppeling aan belastingparadijzen vanaf nu ook toegepast zal worden voor andere specifieke belastingvoordelen.",De Croo: grondige controle op coronasteun voor bedrijven in fiscale paradijzen,nl
9786,"Minder warm vandaag met kans op lokale buien jv\n\n23 mei 2020\n\n07u00\n\nBron: belga 10 Weernieuws Vandaag wordt het eerst nog wisselend tot zwaarbewolkt met perioden met regen ten zuiden van Samber en Maas. Ook in het centrum is er nog kans op enkele lokale buien. Geleidelijk verlaat de regen het land en verschijnen er bredere opklaringen vanaf het westen. Onder de stapelbewolking is zeer plaatselijk nog een buitje mogelijk.\n\nHet wordt minder warm met maxima van 13 graden op de Hoge Venen, 15 of 16 graden aan zee en 19 of 20 graden in de Kempen. De wind waait matig tot vrij krachtig en aan zee zelfs krachtig uit het westen tot zuidwesten. Het KMI meldt winden van 55 tot 65 km per uur in het binnenland en tot 70 km per uur aan zee.\n\nVanavond is er nog kans op een bui vooral in het noorden. 's Nachts wordt het overal droog met brede opklaringen. De minima liggen tussen 4 en 7 graden in de Ardennen, tussen 7 en 10 graden in het centrum en tussen 10 en 12 graden aan zee. De westen- tot zuidwestenwind blijft matig waaien in het binnenland en vrij krachtig aan zee.\n\nZondag is het gedeeltelijk tot zwaarbewolkt met kans op wat gedruppel. De kans op neerslag is het grootst in de Ardennen. In de loop van de namiddag komen er stilaan bredere opklaringen in het westen. De maxima schommelen tussen 13 graden op de Hoge Venen en 19 graden in het centrum van het land. De wind is matig en aan de kust soms vrij krachtig uit zuidwest, ruimend naar westnoordwest.\n\nMaandag is het eerst overwegend zonnig. In de loop van de dag vormen er zich soms vrij veel stapelwolken in het binnenland terwijl het aan zee vrij zonnig blijft. Het blijft overal droog. De maxima schommelen tussen 16 graden in de Ardennen, 19 graden aan zee en 21 graden in het centrum van het land. De wind waait zwak tot matig uit noordwestelijke richtingen.",Minder warm vandaag met kans op lokale buien,nl
9790,"“Regering-Trump overweegt nucleaire test” IB\n\n23 mei 2020\n\n07u00\n\nBron: ANP 226 De regering van de Amerikaanse president Donald Trump heeft de mogelijkheid besproken om voor het eerst sinds 1992 weer een nucleaire test te houden. Dat schrijft The Washington Post op basis van verklaringen van een hoge regeringsfunctionaris en twee voormalige ambtenaren die bekend zijn met de beraadslagingen.\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.\n\nDe kwestie kwam ter sprake tijdens een bijeenkomst op 15 mei waarbij hoge functionarissen van de belangrijkste nationale veiligheidsdiensten aanwezig waren. Ze spraken onder meer over beschuldigingen van overheidsfunctionarissen dat Rusland en China kernproeven zouden uitvoeren. Beide landen ontkennen dat en openbaar beschikbaar bewijs ontbreekt.\n\nEen hoge ambtenaar, die anoniem wil blijven, zei dat een demonstratie van een ""snelle test” nuttig kan zijn voor de onderhandelingen met Moskou en Peking. Washington wil een deal sluiten met beide andere kernmachten over regulering van het bommenarsenaal.\n\nAndere maatregelen\n\nDe bijeenkomst werd niet afgesloten met een overeenkomst om een ​​test uit te voeren, maar een hoge administratief medewerker zei dat het voorstel onderdeel uit blijft maken van de gesprekken. Een andere persoon die bekend is met de bijeenkomst, zei echter dat uiteindelijk werd besloten andere maatregelen te nemen als reactie op dreigementen van Rusland en China en om een ​​hervatting van de kernwapentests te voorkomen.\n\nDe Nationale Veiligheidsraad van de VS weigerde commentaar te geven.\n\n“Destabiliserende gevolgen”\n\nDe Verenigde Staten hebben sinds september 1992 geen nucleaire testen meer uitgevoerd en voorstanders van nucleaire ontwapening waarschuwden dat dit nu destabiliserende gevolgen zou kunnen hebben.\n\nDe VS blijven het enige land dat in oorlogstijd een kernwapen heeft ingezet, maar sinds 1945 hebben ten minste acht landen gezamenlijk ongeveer 2.000 kernproeven uitgevoerd. Meer dan 1.000 daarvan zijn door de Verenigde Staten uitgevoerd.",“Regering-Trump overweegt nucleaire test”,nl
9791,"In het spoor van Leko: assistenten Cossey en Still ook bijna bij Antwerp MVS/KDZ\n\n23 mei 2020\n\n06u51 0 Antwerp Hún handtekeningen staan er nog niet. Een kwestie van tijd, in principe. Na de krabbel van Ivan Leko moeten eerstdaags die van zijn trouwe assistenten Rudi Cossey (58) en Edward Still (29) volgen. Wat de rol van Wim De Decker wordt, is nog onduidelijk.\n\nDe grote, officiële aankondiging staat begin volgende week gepland. Dan wil Royal Antwerp FC uitpakken met zijn nieuwe staf – Ivan Leko op kop. Kampioenmaker van weleer. Architect van de Brugse successen tussen 2017 en 2019. In zijn spoor komen – als dit weekend alles goed gaat – ook twee van z’n assistenten van toen mee: T2 Rudi Cossey en T3 Edward Still. Geprezen om hun loyauteit, vakkennis en in het geval van Still zijn obsessie voor statistieken. Die laatste kent naar verluidt ook alle tegenstanders vanbuiten.\n\nAnderlecht\n\nLeko had een jaar geleden beide heren al graag meegenomen naar de woestijn, waar hij een lucratief contract tekende bij Al-Ain, maar zowel Cossey als Still bedankten toen omwille van familiale redenen. Twaalf maanden nadat een einde kwam aan hun avontuur bij Club Brugge, wordt het drietal nu normaal gezien herenigd in Deurne Noord. ’t Zal vertrouwd aanvoelen.\n\nZeker voor Cossey, die in december – na amper een halfjaar – in onderling overleg vertrok bij Cercle omdat hij zich onder Storck “nutteloos” voelde. Still legde de voorbije weken dan weer een aanbod van Anderlecht naast zich neer. Dat sportief manager Peter Verbeke (ex-Club) hoog met hem oploopt, volstond niet om Still – tijdens meerdere gesprekken – te overhalen. Voor een stuk omdat de cijfertjes niet klopten.\n\nWat met De Decker?\n\nHun verwachte komst naar Antwerp FC heeft wellicht gevolgen voor huidig T3, Samir Beloufa. Keeperscoach Vedran Runje – met wie Leko nog samenspeelde – en physical coach Peter Catteeuw behouden wel hun plaatsje in de dug-out. En wat met Wim De Decker? Cultheld op de Bosuil, nadat hij Antwerp naar eerste klasse loodste. Hij was nadien niet te beroerd om een stap terug te zetten en drie jaar lang T2 te zijn van Laszlo Bölöni. De Decker staat naar verluidt voor verschillende functies open. Het hoeft niet zozeer een rol op het trainingsveld en in de staf zijn. Terwijl voor Antwerp alles bespreekbaar is. Beide partijen hopen er dit weekend uit te zijn.\n\nLees ook:\n\nIvan Leko en Antwerp bereiken akkoord: Kroaat wordt de nieuwe trainer van de ‘Great Old’",In het spoor van Leko: assistenten Cossey en Still ook bijna bij Antwerp,nl
9792,"Met of zonder Luca Brecel? Snookerseizoen hervat begin juni KDZ\n\n23 mei 2020\n\n06u51 1 Snooker Na een maandenlange onderbreking wegens de coronapandemie wordt het snookerseizoen begin juni hervat. Met of zonder Luca Brecel (25)? Hij weet op dit moment niet of hij Engeland in mag.\n\nVan maandag 1 tot donderdag 11 juni vindt volgens een nieuw format en achter gesloten deuren de Championship League plaats in de Marshall Arena in Milton Keynes. Die locatie werd gekozen omdat er de mogelijkheid is om iedereen te herbergen. Spelers, staf en officials zullen het complex niet mogen verlaten. Alle 128 profspelers kregen een uitnodiging in de bus, de 64 hoogst geplaatste spelers die op de uitnodiging ingaan, worden toegelaten. Dat op voorwaarde dat ze een negatieve coronatest afleggen. Topspelers als wereldkampioen Judd Trump (WS-1), Neil Robertson (WS-2), Mark Allen (WS-5) en Kyren Wilson (WS-8) zegden al toe.\n\nVan 1 tot 8 juni wordt in een eerste fase in zestien groepen van vier gespeeld. De zestien groepswinnaars spelen op 9 en 10 juni in vier groepen van vier, waarvan de vier groepswinnaars het op 11 juni in de finalegroep tegen elkaar opnemen. Alle wedstrijden gaan over vier frames. Voor elke deelnemers is er minstens 1.000 pond (1.100 euro) prijzengeld, de toernooiwinnaar strijkt 30.000 pond (33.500 euro) op.\n\nOok Luca Brecel (WS-37) ontving een uitnodiging. Het kriebelt om er terug aan te beginnen, maar er rijzen een aantal praktische problemen. “Wij weten op dit moment niet of wij Engeland binnenkomen”, zegt vader Carlo Brecel. “Zijn de grenzen open? Geraken wij er met de wagen via Calais? Kunnen wij vliegen vanuit Nederland? En wat gebeurt er bij aankomst in de UK? Moeten wij dan in quarantaine?”\n\nMeer vragen dan antwoorden op dit moment voor de familie Brecel. “Wij wachten op verdere instructies van World Snooker, hopelijk is er na het weekend meer duidelijkheid.” Vorige week nog legde de Britse overheid een plan op tafel waarbij iedereen bij aankomst in het Verenigd Koninkrijk verplicht twee weken in quarantaine zou moeten. Daarbij zouden géén uitzonderingen worden gemaakt voor professionele sporters. Snooker zou in Engeland de eerste grote sport zijn die sinds de uitbraak van de coronacrisis weer live op televisie komt.",Met of zonder Luca Brecel? Snookerseizoen hervat begin juni,nl
9793,"Exclusief voor abonnees Mikpunt van extreemrechtse haat en zelfs een brandbom, maar 30 jaar later leveren ze misschien wel een burgemeester: de sikhs, even Truiens als de bloesems Dirk Selis\n\n23 mei 2020\n\n06u30 0 Sint-Truiden Het glimt langs de Diestersteenweg. Te midden van grote glaspartijen en onder enkele niet te missen oriëntaalse koepels vinden de Truiense sikhs er binnenkort hun nieuwe spirituele thuis. Ze zijn dan ook niet langer slechts met z’n zessen, zoals in 1984. Extreemrechtse marsen en zelfs brandbommen ten spijt: vandaag zijn de sikhs zo Truiens als bloesems. En wie weet leveren ze morgen een nieuwe burgemeester. Een verhaal dat verteld moet worden.\n\nDat Truiense verhaal van de sikhs begint, zoals gezegd, in 1984. De politieke situatie in de Indiase deelstaat Punjab, waar velen thuis waren, escaleerde. Spanningen tussen de sikhgemeenschap en de Indiase overheid leidden finaal zelfs tot een bestorming van de Gouden Tempel, het spirituele centrum van het sikhisme. En tegen deze achtergrond zochten heel wat sikhs andere oorden op.\n\nVan Kortrijk naar Haspengouw\n\nToch was Sint-Truiden niet de eerste plaats in ons land waar sikhs een nieuwe thuis zochten. Ze kwamen eerst terecht in Kortrijk, maar verkozen al snel richting Haspengouw te vertrekken. Een logische stap, ook. Stuk voor stuk waren het jonge landbouwerszonen die hun kunnen veel beter konden aanwenden in de Zuid-Limburgse fruitstreek.\n\n\n\nMet z’n zessen waren ze toen nog. Maar tussen de bloesems vonden ze al snel hun draai. Sommigen huwden zelfs met Belgische vrouwen, waardoor ze de Belgische nationaliteit verwierven.\n\nIk had nauwelijks mijn ogen open, of de hele slaapkamer stond in lichterlaaie. Ik weet niet wie de brandweer gebeld heeft, maar gelukkig waren ze hier heel snel Halvinder Singh\n\nMaar in de jaren negentig escaleerde de situatie, zowel in India als bij ons. In India werd er jacht gemaakt op Khalistan-gezinden, een beweging die streefde naar het installeren van een echt thuisland voor sikhs in Punjab. Er kwam een nieuwe stroom vluchtelingen op gang, en die leidde heel wat sikhs naar ons land. Naar Zuid-Limburg, vaak via mensensmokkelaars. Het resultaat was uitbuiting en huisjesmelkerij.\n\nMaar het zou nog veel verder gaan. Halvinder Singh was nog maar enkele maanden in Sint-Truiden, toen op maandagochtend 16 augustus 1993 omstreeks 1 uur een brandbom door het slaapkamerraam van zijn vermolmde woning in de Spaansebrug gegooid werd. Daar sliepen ze toen met z’n vieren. Zelf herinnert hij het zich meer dan een kwarteeuw later nog alsof het gisteren was. “Ik had nauwelijks mijn ogen open, of de hele slaapkamer stond in lichterlaaie”, vertelt hij. “Ik weet niet wie de brandweer gebeld heeft, maar gelukkig waren ze hier heel snel.”\n\nDe politie pakte drie verdachten op die later bekenden dat ze betrokken waren bij de aanslag met de brandbom. Het ging om een beroepsmilitair van 19 en twee minderjarigen uit Sint-Truiden. “Geen racisme”, hielden ze in een verwarde uitleg vol. “Wel een wraakactie om een afgepakt lief.”\n\nHoezeer het trio ook probeerde om hun motief af te zwakken, feit is dat de sfeer in die dagen erg verhit was. De groeiende gemeenschap sikhs triggerde een toenemende onverdraagzaamheid. De man die zijn stad daar doorheen moest loodsen, was de populaire Jef Cleeren (CVP). Maar met een derde termijn die op zijn laatste benen liep, zou de hele kwestie uiteindelijk het nekschot van zijn burgemeesterschap blijken.\n\nEen pint op café\n\nOndanks het samenscholings- en betogingsverbod dat na de aanslag uitgevaardigd werd, zakten op zaterdag 21 augustus meer dan vijfhonderd mensen af naar de Grote Markt in Sint-Truiden. Er werd geprotesteerd tegen de aanslag en sympathie betuigd voor de sikhgemeenschap. Dat verliep ook rustig, tot het tot schermutselingen kwam met een groepje extreemrechtse jongeren. Een jongeman uit Wellen die nazislogans scandeerde en de Hitlergroet bracht, werd opgepakt.\n\nWe besloten om de levenswijze en de religie van de sikhs bekender te maken bij het grote publiek. Ik had wat dia’s en een projector, en zo heb ik meer dan twintig jaar lang bezoekers ontvangen in de tempel in Halmaal Louke Bamps\n\nHet is ook op dat moment dat burgemeester Cleeren ingreep op een manier die hem niet in dank afgenomen zou worden. Toen het na afloop tot een ruimere confrontatie dreigde te komen, loodste hij de extreemrechtse tegenbetogers een café binnen op de Grote Markt, waar hij hen op pinten trakteerde. Het zou hem later de das omdoen, toen de Truienaar in 1994 in het stemhokje stond.\n\nDe Truienaars die hun stem tegen de onverdraagzaamheid lieten horen, begonnen zich in die dagen ook beter te organiseren. “Uit die betoging in de laatste dagen van augustus is Gastvrij Sint-Truiden geboren”, vertelt Louke Bamps (69), die destijds als vrijwilliger bij Alfabetisering Vlaanderen werkte en zo vele sikhs leerde kennen. “Ik werd meteen de eerste voorzitster van deze jonge vereniging. Weet je... er was toen vooral veel onwetendheid, gevolgd door vooroordelen. Daarom hebben we besloten om de levenswijze en de religie van de sikhs bekender te maken bij het grote publiek. Ik had wat dia’s en een projector, en zo heb ik meer dan twintig jaar lang bezoekers ontvangen in de (inmiddels te klein geworden, red.) tempel in Halmaal. De altijd gastvrije sikhs serveerden thee, Indiase hapjes en soms zelfs volledige maaltijden. En vaak werden we met ons programma ook gevraagd in scholen en bij verenigingen.”\n\nWonen in oude kippenstallen\n\nDesondanks bleef het een woelige periode, waarin het aan Ludwig Vandenhove (sp.a) was om het roer over te nemen van burgemeester Cleeren. Of hij zich daar nog veel van herinnert? “Alsof het gisteren was. Fruittelers betoogden toen bij de start van de inmiddels ter ziele gegane Ronde van Limburg op de Grote Markt. Ze wilden sikhs naar hier laten komen voor het werk in de sector, maar bekommerden zich niet om de mensonwaardige omstandigheden waarin die mensen hier zaten. Het voorbeeld bij uitstek waren de oude kippenstallen in Bevingen, waar men sikhs had gehuisvest...”\n\n“Toen ik in 1995 burgemeester werd, heb ik die kippenstal zo snel mogelijk gesloten en de gezinnen die er verbleven een degelijk alternatief geboden. Het heeft dan nog een hele tijd geduurd alvorens er decretale bepalingen kwamen om die ‘nieuwe fruitplukkers’ ernstig te huisvesten. Maar ik ben er nog altijd trots op dat we die negatieve sfeer in onze stad toen relatief snel konden keren. Dat heeft er later ook toe bijgedragen dat de vestiging van het asielcentrum in Sint-Truiden in vrij serene omstandigheden is kunnen gebeuren.”\n\nDe sikhs zijn zulke harde werkers. Voor hen staat werk gelijk aan gebed Louke Bamps\n\nLangzaam maar zeker werd de sikhgemeenschap een onlosmakelijk deel van Sint-Truiden. “In 1999 volgde een regularisering waardoor sikhs massaal aan de slag konden gaan”, legt Louke Bamps uit. “In die tijd werd zelfs een eigen tempel geopend. Sikhs zijn dan ook zeer gelovige mensen. Ze aanbidden een god die voorbij alle verschijningen bestaat, en die universeel toegankelijk is voor eenieder. Al wat zij doen, dragen ze op aan Waheguru (de sikhnaam voor God, red.). Ook hun arbeid, studies of sportprestaties. ‘Work is worship’, zeggen zij. Daarom zijn het ook zulke harde werkers. Voor hen staat werk gelijk aan gebed.”\n\nHoewel sikhs van hun tradities en gewoonten houden, staan ze erom bekend zich gemakkelijk aan te passen aan nieuwe situaties. Zo aanvaardde de Truiense gemeenschap ook probleemloos de lokale wetten, al hadden ze het wel moeilijk met beperkingen rond hun geloof. Zo was er het hoofddoekendebat en de hetze die ontstond toen sikhs verplicht werden om op de motorfiets een helm te dragen. Dat valt immers moeilijk te rijmen met de gekende tulband, en net die mag niet zomaar afgezet worden. De tulband staat symbool voor discipline, integriteit, nederigheid en spiritualiteit, en mag enkel in de beslotenheid van de eigen woning afgezet worden. En dan nog gebeurt dat doorgaans zelfs enkel wanneer het haar gewassen wordt.\n\nBurgemeesterssjerp\n\nVandaag staat een nieuwe generatie sikhs klaar. Hun ouders hebben vaak hard gewerkt en gespaard om een eigen huis te kunnen kopen, en vooral om hun kinderen een kans te geven om te studeren. Zoals bij Pritty Kaur (30) en Navdeep Kaur (29).\n\n“Ik ben afgestudeerd als handelsingenieur aan de Leuvense universiteit en werk momenteel bij DHL als customer solution coördinator”, vertelt Navdeep, die zich in 1997 met haar ouders in Sint-Truiden vestigde. Bij de jongste gemeenteraadsverkiezingen deed ze zelfs van op de CD&V-lijst een gooi naar een zitje in de gemeenteraad, en daar ziet ze graag ook andere leden van de gemeenschap haar in volgen. “Een sikhburgemeester in Sint-Truiden? Als er iemand met de juiste ingesteldheid interesse heeft en geaccepteerd wordt door de Truienaren — met of zonder tulband... Waarom niet?”\n\nOok Pritty, die in 2015 als eerste sikhvrouw bij de Vlaamse overheid aan de slag ging, steekt haar politieke ambities niet onder stoelen of banken. “Alles is mogelijk in het leven, zolang je er maar in blijft geloven. Dus ja, ook een burgemeesterssjerp.”\n\nTot het zover is, ziet Navdeep in de komst van de nieuwe tempel alvast een nieuwe brug tussen haar gemeenschap en de Truienaar. “De tempel is een plaats waar we mensen helpen met de kwaaltjes van deze tijd, zoals depressie en burn-out. Een plaats waar iedereen, ongeacht religie of achtergrond, toegang heeft tot een plaats om samen te mediteren. In de langarhall (eetzaal, red.) staat voor iedereen die er nood aan heeft een gratis maaltijd.”\n\n“Wat onze nieuwe tempel voor mij betekent?”, vraagt Pritty. “Kijk, ik ben gelovig. Voor mij en voor onze gemeenschap is deze tempel een deel van ons leven dat we niet kunnen missen. Het geeft ons hoop om onze dromen waar te maken, om iedereen respectvol te behandelen. Het is een plaats om aan vrijwilligerswerk te doen, om mensen te helpen. De nieuwe tempel wordt dan ook de eerste hier die eruitziet zoals in India. En daar zijn we heel fier op.”","Mikpunt van extreemrechtse haat en zelfs een brandbom, maar 30 jaar later leveren ze misschien wel een burgemeester: de sikhs, even Truiens als de bloesems",nl
9794,"Is dit concreet plan van Lotto-Soudal dé oplossing voor het corona-proof heropstarten van het wielerseizoen? Joeri De Knop\n\n23 mei 2020\n\n06u30 1 Wielrennen Dé oplossing voor het corona-proof heropstarten van het wielerseizoen? Koersen in bubbels. Bij Lotto-Soudal geven ze straks alvast het goede voorbeeld. “Hoe minder rotatie, hoe lager de besmettingskansen.”\n\nOp advies van de virologen legde premier Sophie Wilmès (MR) er tijdens de laatste Nationale Veiligheidsraad prioritair de nadruk op. Wie onder één en hetzelfde dak huist, mag maximaal vier mensen ontvangen. Zonder dat het aantal bezoeken zich verder vermenigvuldigt. Bubbels zijn sinds 10 mei de nieuwe corona-norm. Perfect toepasbaar ook in een wielerpeloton, vinden ze bij Lotto-Soudal. Als, bij leven en welzijn, op 1 augustus de draad van het lopende seizoen opnieuw wordt opgepikt, zal de Belgische WorldTourploeg dat zoveel mogelijk gegroepeerd doen. In clusters met vaste, verantwoordelijke ploegleider(s) en bezetting, toegespitst op verschillende programma’s en landen.\n\n“Concreet zullen onze 28 renners en ook al het personeel worden verdeeld over drie bubbels”, licht ploegdokter en initiatiefnemer Jens De Decker toe. Giro, Tour en Vuelta vormen daarin logischerwijs de rode draad, omdat de drie grote ronden in de nieuwe, door de Internationale Wielrenunie (UCI) herschikte wielerkalender kort op elkaar aansluiten of zelfs overlappen. “Elke groep krijgt een aparte kleur en volgt zijn eigen race-agenda. Bedoeling is om het verloop tussen de bubbels zo beperkt mogelijk te houden. Hoe minder rotatie, hoe kleiner de kans op onderlinge besmetting”, aldus De Decker. “Dat betekent: vrijwel continu, met steeds dezelfde mensen, samen koersen, samen werken, samen slapen, samen reizen. We denken er zelfs aan om, per bubbel, het nodige materiaal voor korte tijd te stockeren op één plek, in één land. Dat zou het praktisch makkelijker maken.”\n\nIedereen die een bubbel betreedt, wordt op voorhand getest. Per groep kunnen we elk lid voorts ook onderwerpen aan seriële tests. Ploegdokter Jens De Decker (Lotto-Soudal)\n\nSolidariteit\n\nCruciaal in coronatijden is dat de medische staf renners en personeel meticuleus kan opvolgen. “Dit systeem maakt het voor ons overzichtelijk”, vindt De Decker, die een deel van zijn troepen alvast controleerde op de aanwezigheid van antilichamen van Covid-19. “Iedereen die een bubbel betreedt, wordt op voorhand getest. Per groep kunnen we elk lid voorts ook onderwerpen aan seriële tests, dagelijkse vragenlijsten en/of medische check-ups.” De Decker hoopt dat het plan navolging krijgt binnen het internationale wielerpeloton. “Ploegartsen staan in constant overleg met elkaar en met de UCI. De solidariteit is groot. Het is fijn om ideeën te kunnen uitwisselen over hoe we het precies moeten organiseren. Zonde zou het dan ook zijn mochten bepaalde teams die solidariteit doorbreken en hun voeten vegen aan de hele aanpak. In dat geval zitten we met een probleem.”\n\nFeit is dat we er 100% van overtuigd zijn dat dit de juiste manier van werken wordt. Ploegdokter Jens De Decker (Lotto-Soudal)\n\nSwitchen? Hertesten!\n\nUiteraard zal er af en toe wel eens een ‘switch’ plaatsvinden. Onvermijdelijk. Zo stapt Thomas De Gendt na de Waalse Pijl en Luik-Bastenaken vanuit (Tour)bubbel A, waar ook andere kopstukken als Gilbert, Degenkolb en Wellens deel van uitmaken, over naar bubbel C. “Die van de Vuelta. Ik combineer namelijk de Ronde van Frankrijk en de Ronde van Spanje.” Kan feilloos, volgens De Decker. “We moeten een beetje flexibel blijven. En uitzonderingen kunnen toestaan. Belangrijke voorwaarde is wel dat de renner in kwestie dan wordt hertest. Hoe we dat precies zullen doen, moet nog in detail worden bekeken. Op dit moment is nasale swab dé diagnostische test waarover we beschikken. Maar afhankelijk van de capaciteit per land, is het moeilijk in te schatten hoe de situatie in augustus, september of oktober zal zijn. Feit is dat we er 100% van overtuigd zijn dat dit de juiste manier van werken wordt. Het plan sluimert al een hele tijd in ons hoofd en zó gaan we het ook uitvoeren.”\n\nLees ook:\n\nDegenkolb toont trofee Milaan-Sanremo en wil nu Gilbert naar ontbrekend Monument loodsen: “Onze droom”\n\nEn plots was er koers: in Noorwegen werd in grootste geheim tijdrit georganiseerd",Is dit concreet plan van Lotto-Soudal dé oplossing voor het corona-proof heropstarten van het wielerseizoen? ,nl
9795,Exclusief voor abonnees\n\nPieter Aspe (67) over twee doodsbange weken in ziekenhuis (en over zijn nieuwste roman mét de hulp van HLN-lezers)\n\nVan hemel naar hel en terug\n\nAnnick De Wit\n\n23 mei 2020\n\n06u00\n\n25,Pieter Aspe (67) over twee doodsbange weken in ziekenhuis (en over zijn nieuwste roman mét de hulp van HLN-lezers),nl
9796,"kunst, cultuur en entertainment, human interest, kunst en entertainment, muziek, BV, Bart ­Peeters, Bwa, Dag Allemaal, Erasmus, Gene Thomas, Günther Neefs, Günther Neefs, Hofstade, Jong Geweld, Karen Damen, Ketnet Toeterlied, Len, Lens, Liefde Voor Muziek, Neefs, Neefs junior, Niel, Puurs, Ritcs, Route 66, Silke, Skoda, Spanje, Tom Jones, VTM, Viva la vida, Wales, Zodiak",Günther Neefs’ jongste zoon Len treedt in de voetsporen van vader en grootvader: “Maar een duet is nog niet voor direct”,nl
9797,"Luc Van der Kelen ziet overdreven regulitis opduiken: “De keizer-koster is terug” Luc Van Der Kelen\n\n23 mei 2020\n\n06u00 4 Antwerpen De keizer-koster is terug! Herman Van Rompuy tekst het mij bliksemsnel, als ik hem vraag wat hij denkt van onze oorlog tegen corona. Voor wie hem niet meer kent, met de keizer-koster bedoelt hij de Oostenrijkse keizer Jozef II, die in de 18de eeuw als een pietluttige koster over ons regeerde tot in de kleinste details.\n\n“Wie te veel wil regelen, eindigt met te weinig respect voor de regels”, legt hij uit. Zelf heeft hij zich nooit schuldig gemaakt aan overdreven regulitis. Toen ik hem vroeg wat hij ging doen als Belgisch premier, kwam prompt het antwoord. “Zo weinig mogelijk”.\n\nHerman refereerde met zijn opmerking aan de virologen, epidemiologen, biostatistici, vaccinologen, pandemiologen, enfin, de hele reutemeteut aan experten die sinds een maand of twee, drie ons leven beheersen. In de 18de eeuw ging dat nog. De samenleving was nog enigszins beheersbaar.\n\nDat is misschien nog het meest opmerkelijke, dat die tienduizenden kritische Belgen, laat staan Antwerpenaren, niet protesteren. Zij die er altijd prat op gaan, dat niemand hen zal zeggen hoe ze moeten leven.\n\nVandaag willen de Marc Van Ransten, Van Dammes, Goossensen tot in het kleinste detail ons leven organiseren. Of we de kleinkinderen een kus mogen geven, of we mogen slapen in ons appartement aan zee, of we onze ouders een boeket mogen geven als ze jarig zijn, dat soort dingen waar die virusbestrijders hun oog op laten vallen. Niets ontsnapt de experten.\n\nVerboden godbetert\n\nNaar een museum gaan. Verboden godbetert. Alsof het daar ooit storm loopt van de duizenden bezoekers. Of de kinderen naar school kunnen. En al die directies en leraars schikken zich daarnaar, zonder te morren. Dat is misschien nog het meest opmerkelijke, dat die tienduizenden kritische Belgen, laat staan Antwerpenaren, niet protesteren. Zij die er altijd prat op gaan, dat niemand hen zal zeggen hoe ze moeten leven.\n\nOp de radio hoor ik journalisten tegen die experten zeggen hoeveel geluk wij wel hebben dat zij zich willen opofferen om ons te leiden. En ik die dacht dat een journalist altijd deze vragen stelt: “Is dat nu wel zo? Klopt dat nu wel?” Dat zijn legitieme vragen, want het is ver van zeker dat de Belgische aanpak de meest succesrijke is.\n\nKritische vragen stellen aan iedereen. Dat is wat van journalisten mag verwacht worden. Toch! Zelfs de burgemeester van Antwerpen durfde zich nog amper te verroeren. De laatste dagen gaat het telkens opnieuw over de scholen. Directies en leerkrachten zijn zo bang geworden, dat ze zelfs twijfelen om de leerlingen in september naar de klas te sturen. Een flink deel van hen zal dan al ruim een semester de school niet meer aan de binnenkant hebben gezien. En zeggen dat onze ouders en grootouders nog gevochten hebben voor de leerplicht tot 18.\n\nEen verloren half jaar halen die gasten nooit meer in. Zouden de experten dat beseffen? Het is nog niet te laat om onze kinderen opnieuw dat schoolgevoel te bieden.",Luc Van der Kelen ziet overdreven regulitis opduiken: “De keizer-koster is terug”,nl
9799,Exclusief voor abonnees\n\nPeter Croonen blikt vanop de fiets terug op de heisa van de voorbije weken: “Mijn dubbele pet is misschien niet wenselijk”\n\nNiels Vleminckx\n\n23 mei 2020\n\n06u00\n\n0,Peter Croonen blikt vanop de fiets terug op de heisa van de voorbije weken: “Mijn dubbele pet is misschien niet wenselijk”,nl
9801,Exclusief voor abonnees\n\nDankzij Willy Sommers pikte superfan Christiane de draad weer op na de zelfmoord van haar echtgenoot: “Hij is nu de belangrijkste man in m’n leven”\n\nErik Segers\n\n23 mei 2020\n\n06u00\n\nBron: Dag Allemaal\n\n1,Dankzij Willy Sommers pikte superfan Christiane de draad weer op na de zelfmoord van haar echtgenoot: “Hij is nu de belangrijkste man in m’n leven”,nl
9802,"Autoverhuurbedrijf Hertz vraagt in VS en Canada bescherming tegen schuldeisers IB\n\n23 mei 2020\n\n05u30\n\nBron: Belga 0 Autobedrijven Het Amerikaanse autoverhuurbedrijf Hertz heeft in de Verenigde Staten en Canada bescherming tegen schuldeisers gevraagd, door de gevolgen van de coronacrisis. Dat heeft het bedrijf vandaag gemeld.\n\n""Met de zware impact van Covid-19 op onze activiteiten en de onzekerheid over wanneer het reizen en de economie zullen hernemen, moeten we verdere stappen nemen om een mogelijk langer herstel aan te kunnen"", aldus Paul Stone, de topman van het bedrijf.\n\nDe activiteiten zullen voortgezet worden tijdens het herstructureringsproces. Het bedrijf, gevestigd in Florida, heeft meer dan een miljard dollar cash om voort te kunnen. De internationale operaties in Europa, Australië en Nieuw-Zeeland zijn niet getroffen.",Autoverhuurbedrijf Hertz vraagt in VS en Canada bescherming tegen schuldeisers,nl
9803,"Premier Wilmès pleit voor “regering van grote eenheid” IB\n\n23 mei 2020\n\n05u02\n\nBron: Belga 24 Premier Sophie Wilmès wil snel werk maken van een volwaardige federale regering die zo breed mogelijk gesteund wordt. ""Hoe groter de meerderheid hoe beter"", zegt ze zaterdag in De Tijd.\n\nDe Franstalige liberale wil met de tien partijen die haar minderheidskabinet ondersteunen gesprekken voeren over zo'n coalitie en een relanceplan. Op Vlaams Belang en PVDA na zijn dat alle partijen in de Kamer.\n\nBelgië heeft volgens Wilmès nood aan een regering die over een meerderheid in het parlement beschikt. ""Hoe sneller die er komt, hoe beter"", zegt Wilmès. ""Gezien de gigantische uitdagingen waar we voor staan, kunnen we het best vertrekken van de groep van tien partijen die ons ondersteunen, de zogenaamde 'grande union', en kijken hoe ver we geraken. Hoe breder de regering gedragen wordt, hoe beter ze zal werken.""\n\nNood aan vereenvoudiging\n\nOp de vraag of er een nieuwe staatshervorming moet komen, antwoordt de premier dat er nood is aan vereenvoudiging. ""We moeten met de nodige afstand en los van elke ideologie een objectieve analyse maken van welk niveau het efficiëntst is om een bepaalde bevoegdheid uit te oefenen. Dat kunnen de regio's zijn, maar ook de federale overheid.""\n\n""Maar dat debat is niet het meest dringende"", benadrukt ze. ""De urgentie ligt bij de maatregelen die ons uit de economische crisis kunnen helpen. Laat ons dat werk niet in gevaar brengen door institutionele kwesties.”",Premier Wilmès pleit voor “regering van grote eenheid”,nl
9804,"Exclusief voor abonnees\n\nINTERVIEW. Pierre Van Damme en zijn vrouw Myrjam Cramm: “Samen verzorgden wij de eerste aidspatiënten. Toen was het ‘draag een condoom’, nu ‘draag een masker’”\n\nAnnick De Wit\n\n23 mei 2020\n\n05u00\n\n2","INTERVIEW. Pierre Van Damme en zijn vrouw Myrjam Cramm: “Samen verzorgden wij de eerste aidspatiënten. Toen was het ‘draag een condoom’, nu ‘draag een masker’”",nl
9808,"Exclusief voor abonnees Terminaal zieke Marijn (47) over haar laatste maanden in coronatijd: “De wereld zit op slot. En ik wilde er nog zoveel uithalen” Katrien De Meyer\n\n23 mei 2020\n\n05u00 47 De Krant De vrijheid ná corona gaat Marijn Welten (47) niet meer meemaken. Ze heeft terminale darmkanker en beleeft haar laatste lente in lockdown. ""Dat knuffelverbod kan ik niet volhouden tot op het eind. Mijn arts leerde me dus 'de rugknuffel' aan: je legt je hoofd tussen andermans schouderbladen en slaat je armen om de borst heen. Het is wat het is.""\n\nIn de gazontuin van Marijn Welten (47) in het Limburgse grensdorp Achel gooien de buren de vermiste voetbal van haar zonen Boris (15) en Kjeld (18) terug over de haag. Marijn roept 'dankjewel buurtjes', maar haar handen gaan niet automatisch naar de bal. Straf, hoe ze de vangreflex onderdrukt. Marijn - ex-receptioniste bij Center Parcs - was al expert in 'social distancing', toen de rest van de wereld nog maar net begon te sukkelen met alcoholgel en probeerde deurklinken te openen met de ellebogen. ""Ik heb een jaar langer kunnen oefenen dan jullie"", zegt ze gespeeld trots. ""Chemo vraagt om dezelfde hygiëneregels."" Uiterlijk verraadt niks aan Marijn dat ze doodziek is, behalve misschien de twee 'tatoeages' op haar bovenarm. Het zijn morfinepleisters. Ze heeft uitgezaaide darmkanker. Sinds een jaar zit het overal in de longen. 28 september halen, de zestiende verjaardag van haar jongste zoon, is het voornaamste doel.\n\nJe hebt 16% van dit artikel gelezen\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",Terminaal zieke Marijn (47) over haar laatste maanden in coronatijd: “De wereld zit op slot. En ik wilde er nog zoveel uithalen”,nl
9809,"Coronacrisis diept politieke tegenstellingen verder uit: kiezer ruilt centrum voor uitersten IB\n\n23 mei 2020\n\n04u52\n\nBron: Belga 546 Mochten er nu verkiezingen worden georganiseerd zou Vlaams Belang wellicht weer de grootste partij van Vlaanderen worden. Dat blijkt uit 'De Stemming', een onderzoek van de VUB en de Universiteit Antwerpen in opdracht van VRT NWS en De Standaard, uitgevoerd in de maand april.\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.\n\nDat wijst erop dat de coronacrisis de politieke tegenstellingen van het voorbije jaar nog verder heeft uitgediept, zo melden VRT NWS en De Standaard vandaag.\n\nVlaams Belang maakt een sprong vooruit en is volgens het onderzoek met 24,5 procent de grootste partij van Vlaanderen, een stijging met 6 procentpunt. De partij staat weer op haar topniveau van 2004. Dat Tom Van Grieken en co van de regeringsboten geweerd blijven en dat de ""klassieke"" partijen blijven aanmodderen tijdens het formatieproces geeft Vlaams Belang extra electorale brandstof.\n\nN-VA boert 4,5 procentpunt achteruit en blijft nu steken op 20,3 procent. Een nieuwe electorale oplawaai dus, na het forse verlies vorig jaar. Na de nationalistische kopgroep volgt een peloton van vier klassieke partijen die min of meer aan elkaar gewaagd zijn: CD&V met 11,9 procent (-3,6 procentpunt), Open Vld met 11,6 procent (-1,5 procent), Groen met 11,1 procent (+1 procentpunt) en sp.a met 11 procent (+0,6 procentpunt). Aan de linkerzijde boekt de PVDA 2,9 procentpunten winst. Peter Mertens en de zijnen staan nu op 8,2 procent.\n\nPopulairste politici\n\nN-VA-voorzitter Bart De Wever is met grote voorsprong de populairste politicus, zijn Vlaams Belang-collega is een opgemerkte tweede. Daarna volgen respectievelijk Alexander De Croo (Open Vld), Conner Rousseau (sp.a), Peter Mertens (PVDA), Jan Jambon (N-VA), Koen Geens (CD&V), Maggie De Block (Open Vld), Theo Francken (N-VA) en Hilde Crevits (CD&V).\n\nUit het onderzoek blijkt voorts dat de Vlamingen het meest wakker liggen van de gezondheidszorg en de politieke crisis. Andere belangrijke thema's zoals de communautaire problematiek, migratie, milieu en klimaat zijn wat weggedeemsterd.",Coronacrisis diept politieke tegenstellingen verder uit: kiezer ruilt centrum voor uitersten,nl
9810,"Braziliaans hooggerechtshof geeft controversiële video vrij van fulminerende Bolsonaro en ministers IB\n\n23 mei 2020\n\n04u35\n\nBron: Belga, ANP 0 Een rechter van het Braziliaanse hooggerechtshof heeft vrijdag een video vrijgegeven van een vergadering tussen president Jair Bolsonaro en zijn ministers, waarin ze fulmineren over de rechtsstaat en verwensingen en beledigingen uiten. De video kadert in een onderzoek naar de president.\n\nTijdens de vergadering klaagt Bolsonaro onder meer dat hij geen informatie krijgt van de federale politie. “Ik heb al geprobeerd om mensen in onze beveiliging in Rio de Janeiro officieel te vervangen, maar dat lukte niet. Ik ga niet wachten tot ze mijn hele gezin verpesten.”\n\nDe beelden van de bijeenkomst die op 22 april plaatsvond, waren verzegeld en maakten deel uit van bewijsmateriaal dat werd gepresenteerd door voormalig minister van Justitie Sergio Moro. Die nam vorige maand ontslag en beschuldigde Bolsonaro ervan zich te mengen in het politieonderzoek naar mogelijk onder anderen familieleden van de president. Het hooggerechtshof heeft een onderzoek naar de zaak toegestaan en dat is nog steeds gaande.\n\nDe woorden van de president zijn voor meerdere uitleg vatbaar, waaronder dat hij in feite om een vervanging van de politiechef van Rio had gevraagd om zijn familie te beschermen. In een reactie op Facebook zegt de president dat hij het over leden van zijn eigen beveiliging had en niet over belangrijke politiemensen.\n\n“Dictatuur instellen”\n\nBolsonaro uitte in de vrijgegeven beelden ook verwensingen richting de gouverneurs van Sao Paolo en Rio de Janeiro en merkte op dat het instellen van een dictatuur in Brazilië “gemakkelijk” zou zijn. “Het is makkelijk om een dictatuur op te leggen. Een eikel van een burgemeester neemt een vuil decreet aan en sluit de mensen thuis op. Als ze gewapend waren, zouden ze de straat opgaan”, zei Bolsonaro in een verwijzing naar de gouverneurs van de meeste deelstaten die inperkingsmaatregelen namen om de verspreiding van het coronavirus tegen te gaan. In Brazilië overleden al meer dan 20.000 mensen aan de longziekte.\n\nSchadelijk voor andere kabinetsleden\n\nDe video kan ook schadelijk zijn voor andere kabinetsleden. Minister van Onderwijs Abraham Weintraub maakte minachtende opmerkingen over het hooggerechtshof en zei dat hij de rechters in de gevangenis zou gooien. “Als het van mij afhing, gooide ik al die klootzakken de gevangenis in, te beginnen met die van het hooggerechtshof"", klonk het grof.\n\nMinister van Economie Paulo Guedes riep dat de Banco do Brasil verkocht moet worden. Dat is de oudste commerciële bank van het land, waarvan de overheid 59 procent van de aandelen bezit.\n\nDe minister van Milieu, Ricardo Salles, wil dan weer ""van de gelegenheid gebruikmaken, nu de pers zich op het coronavirus richt, om hervormingen door te voeren en de regels rond de bescherming van het Amazonewoud te versoepelen"".",Braziliaans hooggerechtshof geeft controversiële video vrij van fulminerende Bolsonaro en ministers,nl
9811,"Geef zélf commentaar bij de goals uit de historische EK-kwalificatiecampagne van de Rode Duivels en beleef een match achter de schermen Voetbalredactie\n\n23 mei 2020\n\n03u15 6 Rode Duivels Goals, goals, goals. In een historische EK-kwalificatiecampagne vonden de Rode Duivels het afgelopen jaar 40 (!) keer de weg naar het doel. Hoog tijd om na te genieten, zeker nu het EK met één jaar is uitgesteld. Leuk extraatje: u kan er nog een geweldige prijs mee winnen ook. Kijk mee, geniet, imiteer onze commentator Dirk Deferme en beleef een match achter de schermen van de Rode Duivels!\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.\n\nWe moeten met z’n allen een jaartje langer wachten op het echte werk, dus katapulteren we jullie terug naar de perfecte EK-kwalificatiecampagne van onze Rode Duivels. Met een historische 30 op 30 walsten de troepen van bondscoach Roberto Martínez over de tegenstand in groep I. Rusland, Schotland, Kazachstan, Cyprus en San Marino, ze waren allemaal geen partij voor Eden Hazard en co.\n\nNooit eerder scoorde een ploeg zoveel in één kwalificatiecampagne: maar liefst 40 keer. Romelu Lukaku schoot zeven keer raak, Eden Hazard zes keer, Michy Batshuayi en Kevin De Bruyne elk vier kier. Tegen San Marino evenaarden de Rode Duivels in het Koning Boudewijnstadion bovendien hun grootste overwinning ooit (9-0).\n\nLukaku trapte zich op dezelfde avond nog wat meer de geschiedenisboeken in. De spits van Inter rondde op 10 oktober 2019 de kaap van 50 goals in het shirt voor de nationale ploeg. Tegen Rusland zou hij er één maand later nog ééntje bij doen. Topschutter aller tijden was Lukaku al. Het strafste is dat ‘Big Rom’ zijn 7 goals in de EK-kwalificatiecampagne maakt in ‘slechts’ vijf wedstrijden waarin hij tussen de lijnen kwam.\n\nBeleef een match van de Duivels achter de schermen\n\nMaar er is meer: de lezers van HLN.be krijgen de kans om een match van de Rode Duivels van achter de schermen te beleven. Wat je daarvoor moet doen? Wel, kies één van de veertig goals en film jezelf terwijl jij commentaar geeft bij het doelpunt. Stuur het ons door via onderstaand formulier of via online.sport@hln.be en wie weet word jij de gelukkige winnaar. Deelnemen kan tot en met zondag 31 mei.\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.",Geef zélf commentaar bij de goals uit de historische EK-kwalificatiecampagne van de Rode Duivels en beleef een match achter de schermen,nl
9812,"“Johnson wil rol Huawei in Brits 5G-netwerk reduceren” IB\n\n23 mei 2020\n\n02u37\n\nBron: Belga 0 De Britse premier Boris Johnson wil Huaweis betrokkenheid bij het 5G-netwerk in het land verminderen na de uitbraak van het coronavirus. Dat schrijft The Daily Telegraph.\n\nJohnson heeft ambtenaren opgedragen plannen op te stellen waarmee de betrokkenheid van China bij de Britse infrastructuur in 2023 tot nul wordt gereduceerd.\n\nDe minister-president reist volgende maand mogelijk naar de VS voor een G7-top, zijn eerste buitenlandse reis sinds het begin van de coronacrisis. Johnson heeft opgeroepen het Verenigd Koninkrijk meer zelfvoorzienend te maken en minder afhankelijk te laten zijn van Chinese goederen. Naar verwachting worden de handelsbesprekingen met de VS opgevoerd, aangezien de brexit-onderhandelingen met de EU steeds moeizamer verlopen.\n\nToenemend verzet tegen Chinese investeringen\n\nDe heroverweging van de Huawei-deal volgt op toenemend verzet binnen zijn eigen Conservatieve Partij tegen Chinese investeringen na de coronapandemie, die begon in de Chinese stad Wuhan. De communistische staat wordt ervan beschuldigd de omvang van de uitbraak te hebben verdoezeld, terwijl Chinese hackers ervan worden verdacht in te breken in Amerikaans Covid-19-onderzoek.\n\nEen recente cyberaanval waarbij de gegevens van ongeveer 9 miljoen klanten van de Britse luchtvaartmaatschappij easyJet op straat kwamen te liggen is ook terug te herleiden naar Peking.\n\nEr zijn steeds meer vermoedens dat de Chinese overheid economisch voordeel probeert te halen uit de pandemie. Insiders hebben tegen de The Daily Telegraph gezegd dat Johnson altijd 'ernstige zorgen' had over de 5G-overeenkomst, die werd opgesteld door de regering van Theresa May, maar in januari dit jaar werd ondertekend door haar opvolger.",“Johnson wil rol Huawei in Brits 5G-netwerk reduceren”,nl
9813,"Argentinië is voor de 9e keer failliet, maar onderhandelingen met schuldeisers worden voortgezet RL IB\n\n23 mei 2020\n\n02u24\n\nBron: Reuters, The Essential, The New York Times, La Nación, Belga 5 UPDATE Argentinië is gisteren in wanbetaling gegaan, het land kwam een geplande betaling van 500 miljoen dollar niet na. Een regeringsbron benadrukt echter dat de onderhandelingen met de schuldeisers over een schuldherschikking voortgezet worden. Het land is nu technisch gezien voor de negende keer in haar geschiedenis failliet.\n\nDe Argentijnse regering had de deadline voor het vinden van een akkoord over de herschikking van zijn schulden eerder al verlengd tot 22 mei (gisteren). Alles samen wil Buenos Aires voor 68 miljard dollar (zo’n 60 miljard euro) aan leningen herschikken, maar het voorstel hierover werd vorige maand door het grootste deel van de private schuldeisers afgewezen. Door extra tijd te kopen hoopte de Argentijnse regering een officiële wanbetaling te vermijden. Dat is dus niet gelukt, maar de onderhandelingen zouden wel doorlopen. “We betalen niet, maar de onderhandelingen gaan voort”, klinkt het bij regeringsbronnen.\n\nDonderdagavond had de regering al aangegeven voor de tweede keer de deadline voor een schuldherschikking te verzetten, dit keer tot 2 juni. Deze verlenging met slechts tien dagen lijkt erop te wijzen dat Argentinië en zijn schuldeisers dicht bij een akkoord zijn.\n\n“Politiek en economisch onhoudbare schuld”\n\nHet Internationaal Monetair Fonds, dat de afgelopen jaren tientallen miljarden euro’s aan het land leende, noemde de Argentijnse schuld in februari van dit jaar al “politiek en economisch onhoudbaar”. De uitbraak van het coronavirus heeft de Argentijnse economie in een regelrechte crisis gestort: in maart 2020 kromp de economie maar liefst 11,5 procent ten opzichte van dezelfde maand in 2019.\n\nMinister van Financiën Martín Guzman weigert dan ook verder af te lossen. “Als we nu sneller of meer gaan bezuinigen, vernietigen we de dromen van miljoenen Argentijnen”, aldus de minister voor het verstrijken van de deadline. Zijn regering vindt dat het weinige geld dat het Zuid-Amerikaanse land heeft, beter besteed kan worden aan het bestrijden van de coronapandemie.\n\nDe regering deed de schuldeisers daarom eind april een voorstel: ze zouden een korting van 4,5 miljard euro op de schuld moeten accepteren en ruim 60 procent moeten toegeven op de afgesproken rentebetalingen. Bovendien zouden ze pas over 2,5 jaar de eerstvolgende aflossing mogen verwachten. Verschillende crediteuren reageerden indertijd verbolgen, maar bleven wel in gesprek met de regering.\n\n“Grote afstand”\n\nVolgens minister Guzman verlopen de onderhandelingen met de crediteuren sindsdien “positief”, maar is er meer tijd nodig om de “grote afstand” te overbruggen tussen het bod van de regering en de tegenvoorstellen van de schuldeisers.\n\nPersbureau Reuters peilde vrijdag de mening bij verschillende crediteuren. Een van de grootste schuldeisers, de Ad Hoc Bondholders Group, reageerde sceptisch op de uitlatingen van de minister: “Geen woorden maar daden”, klonk het nog. Een ander fonds dat ruim 15 miljard euro aan Argentinië leende, zei dat het land “wel degelijk werkt aan het bereiken van een akkoord"".\n\nDe regering had donderdag al de onderhandelingstermijn tot 2 juni verlengd. Maar dat betekent niet dat daarmee een failliet wordt vermeden. Volgens de voorwaarden van de Argentijnse leningen, gaat het land technisch failliet één maand na wanbetaling van een aflossingstermijn. Die termijn - waarbinnen omgerekend 450 miljoen euro moest worden betaald - verstreek gisteravond om 23 uur Belgische tijd.\n\nIn een brief laat de Argentijnse ambassadeur in de Verenigde Staten echter weten dat het land “alle betalingen zal uitstellen totdat een akkoord met de schuldeisers is bereikt”, aldus de New York Times.\n\nHet akkoord\n\nToch is het niet de verwachting dat schuldeisers direct naar de rechter zullen stappen. Volgens bronnen die goed geïnformeerd zijn over de onderhandelingen, zou een meerderheid van de crediteuren - zeker gezien de wereldwijde economische crisis - liever een deal met een beperkt verlies sluiten, dan jarenlang moeten procederen bij rechtbanken met oplopende kosten en onzekere opbrengsten.\n\nVolgens het gespecialiseerde medium The Essential hebben de crediteuren de afgelopen week hun eisen fors bijgesteld. Wilden zij eerst nog minimaal 60 cent per uitgeleende euro terugvorderen, nu zou men bereid zijn om te zakken tot 50 cent. Dat is nog altijd meer dan wat de regering wil betalen. Specialisten berekenden dat het Argentijnse voorstel in de praktijk neerkomt op een terugbetaling van 35 tot 40 cent per geleende euro.\n\nOok de Argentijnen zullen water bij de wijn moeten doen. Zij willen namelijk minimaal driekwart van de schuldeisers verleiden tot een akkoord. Alleen dan kunnen dezelfde voorwaarden van de deal worden opgelegd aan alle andere crediteuren.\n\nZo voorkomt de regering dat de overgebleven (relatief kleine) schuldeisers alsnog naar de rechter stappen om volledige terugbetaling te eisen, en ondertussen beslag kunnen laten leggen op internationaal bezit of bankrekeningen van de Argentijnse staat. Ook wil het de Argentijnse bevolking niet opnieuw onderwerpen aan de gevolgen van een faillissement.\n\nlees verder onder de foto:\n\nGrootste nationale bankroet uit geschiedenis\n\nDe trauma's van eerdere faillissementen staan bij veel Argentijnen nog diep in het geheugen gegrift. Vooral het bankroet van december 2001 was bijzonder traumatisch. Toen besloot de regering middenin een sociale, politieke en economische crisis een schuld van omgerekend 75 miljard euro niet terug te betalen. Het was daarmee het grootste nationale bankroet uit de wereldgeschiedenis.\n\nDe gevolgen voor de Argentijnen waren enorm. Binnen enkele maanden kromp de economie met 11 procent, liep de werkloosheid op tot 22,5 procent en leefde 57,5 procent van de Argentijnen in armoede. Ruim 100.000 Argentijnse bedrijven gingen in een jaar failliet en bij gewelddadige protesten vielen tientallen doden en gewonden. Plunderingen van supermarkten en andere winkels waren aan de orde van de dag.\n\nHet heeft onder opeenvolgende Argentijnse regeringen tot 2016 geduurd om een akkoord te bereiken met de schuldeisers van dat faillissement. Een dergelijk scenario lijken alle betrokkenen deze keer te willen voorkomen.","Argentinië is voor de 9e keer failliet, maar onderhandelingen met schuldeisers worden voortgezet",nl
9814,"Uitslaande brand legt garage in de as, oorzaak wellicht kortsluiting Kristof Pieters\n\n23 mei 2020\n\n01u51 0 Kemzeke In de nacht van vrijdag op zaterdag woedde er een korte maar hevige brand in een houten garage naast een woning in de Vlasrootstraat in Kemzeke.\n\nBuurtbewoners werden omstreeks middernacht gewekt door het geblaf van de hond en gingen poolshoogte nemen. Ze zagen dat de garage naast de woning reeds volledig in lichterlaaie stond. De opgeroepen brandweer kreeg het vuur, dat even hoog oplaaide, gelukkig snel onder controle. Overslag naar de woning zelf kon worden vermeden maar de garage en een houthok werden wel nagenoeg volledig in de as gelegd. De schade is dan ook aanzienlijk. De oorzaak van de brand is waarschijnlijk een kortsluiting.","Uitslaande brand legt garage in de as, oorzaak wellicht kortsluiting",nl
9815,"“Omstreden topadviseur Britse premier Johnson overtrad lockdownregels” IB\n\n23 mei 2020\n\n01u02\n\nBron: Belga, The Guardian 3 Dominic Cummings, de invloedrijke maar omstreden topadviseur van de Britse premier Boris Johnson, zou de regels rond de lockdown voor het coronavirus overtreden hebben. Dat melden de Guardian en Daily Mirror.\n\nCummings zou eind maart van Londen naar zijn ouders in het zowat 430 kilometer verre noordoostelijk gelegen Durham gereden zijn, op een moment dat hij zelf symptomen vertoonde van Covid-19.\n\nEen week eerder had de Britse regering nochtans de bewegingsvrijheid van de burgers beperkt om de verspreiding van het coronavirus in te dammen. Reizen was, met uitzondering van dringende redenen, niet geoorloofd. En wie symptomen vertoonde moest zeven dagen in quarantaine.\n\nCummings zou in Durham door een inwoner gezien zijn en er zou melding gemaakt zijn bij de politie. Die laatste heeft dat volgens de Guardian bevestigd.\n\nEen woordvoerder van de Britse regering wilde niet ingaan op de kwestie. Vanuit de oppositie is ondertussen aangedrongen op ""zeer snelle verduidelijking"".",“Omstreden topadviseur Britse premier Johnson overtrad lockdownregels”,nl
9816,"onderwijs en opvoeding, politiek, LIVE, Nationale Veiligheidsraad",LIVE. Aantal patiënten op intensieve neemt af met 5 procent per dag -Franse lokale politici eisen snelle heropening Frans-Belgische grens,nl
9817,"sport, sportdiscipline, voetbal, Axel Witsel, Bayern, Bundesliga, Dortmund, Koen Casteels, LIVE, Thorgan Hazard, Wolfsburg",LIVE (15u30). Thorgan Hazard en Dortmund gaan op bezoek bij het Wolfsburg van Koen Casteels,nl
9818,"sport, sportdiscipline, voetbal, Allianz Arena, Bayern, Frankfurt, LIVE",LIVE (18u30). Bayern gaat bij Frankfurt op zoek naar drie punten,nl
9820,"Exclusief voor abonnees 'Aanval Froome' column | Wuyts 23 mei 2020\n\n00u00 0\n\nDe ware Froome is opgestaan. De studentikoze slungel heeft zijn gelikte hoffelijkheid afgelegd en resoluut voor de controverse gekozen. ""Ik sluit een vroegtijdige overgang naar een ander team niet uit."" Een splinterbom die paniek moet zaaien. Totaal verrassend valt die niet. Achter de veren van de uitgemergelde kraanvogel gaat veel langer een havik schuil. Froome is leep, Froome is inhalig. Hij wil gezien zijn status alleenheerschappij. Ondanks Bernal, ondanks Thomas. Vier Tours, een Giro, een Vuelta en een jaarsalaris van 4,5 miljoen, zoveel status kan Ineos toch niet negeren? Froome beseft heus dat zijn orgelpunt niet veraf is, maar speelt bewust het spel van de ongenaakbaarheid. ""Ik ben sterker dan voorheen."" Klinkt surrealistisch uit de mond van een mens van 35, wiens gelijmde botten kraken van de osteoporose. Een coronavuistje van een collega en hij breekt. Spreekt voor zich dat Bernal hem in alle geledingen overtreft. Froome herinnert zich maar al te goed dat hij ondanks psychologische terreur Thomas in de Tour van 2018 niet klein kreeg. Toch speelt Froome hoog spel. De tijd dringt. Hij is namelijk einde contract. Vermits Ineos niet aandringt, moet hij de keel openzetten. De veronderstellingen wijzen naar Bahrein en het Afrikaanse NTT. ""Wij focussen op Poels, Landa en Bilbao"", houden de olieboorders de boot af. ""Kunnen wij hem betalen? Dat weten we niet"", spreekt Bjarne Riis namens NTT. Kan iemand ons bevestigen of Riis recent een patent op de waarheid nam? Met 30 renners zit NTT overigens al eivol. Dan maar bij het team UAE proberen. Ik kan me niet voorstellen dat sterke man Joxean Matxin de weg van hypertalent Pogacar barricadeert.\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",'Aanval Froome',nl
9821,"sport, sportdiscipline, voetbal, Aalst, Cambrai, Duitsland, Gerd Strack, Inter, Italië, KWP, Lazio, Luigi Simoni, Maaseik, Pieter Verhees, UEFA Cup, Zawiercie Philipp Kroiss",Sport kort,nl
9823,"sport, sportdiscipline, voetbal, Antwerp, Bolingi",Privacy settings,nl
9826,"Exclusief voor abonnees La Liga wacht op groen licht VOETBAL KORT 23 mei 2020\n\n00u00 0\n\nJavier Tebas, voorzitter van de Spaanse Liga, zei gisteren dat clubs en spelers uitkijken naar een hervatting van de competitie midden juni. De finale beslissing ligt in handen van de Spaanse gezondheidsautoriteiten. Eén van de grootste obstakels bij de herstart ligt in de regionale verschillen in het versoepelen van de coronamaatregelen. De Liga kijkt daarom naar de regering om dit probleem op te lossen.\n\nJe hebt 20% van dit artikel gelezen\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",La Liga wacht op groen licht,nl
9827,"Exclusief voor abonnees Osaka best betaalde atlete ooit 34.315.500 euro 23 mei 2020\n\n00u00 0\n\nNaomi Osaka (22) heeft het voorbije jaar 34.315.500 euro aan inkomsten verzameld. Ze werd daarmee de best betaalde atlete ooit en loste aan de top Serena Williams (33.030.870 euro) af. Het vorige record uit 2015 stond op naam van Maria Sharapova (27,2 miljoen euro). Osaka, in Japan geboren en in Amerika opgegroeid, won de laatste twee jaar niet alleen de US Open (2018) en de Australian Open (2019), maar ook de harten van heel wat, voornamelijk Aziatische, tennisliefhebbers. Ze heeft dan ook sponsordeals met All Nippon Airways, Nissan en Nissin maar eveneens Procter & Gamble, Nike en Citizen Horloges. Het huidige nummer tien van de wereldranglijst, getraind door de Belgische coach Wim Fissette, staat wel pas op plaats 29 in de top 100 van de best verdienende atleten, met Williams als enige andere vrouw in die lijst. De Olympische Spelen van Tokio moesten dit jaar een nieuw hoogtepunt worden in de prille carrière van Osaka, maar die zijn door de coronacrisis uitgesteld naar 2021. (FDW)\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",Osaka best betaalde atlete ooit,nl
9829,"sport, sportdiscipline, wielersport, Alpecin-Fenix, Amy Pieters, Annemarie Worst, Boels-Dolmans, Camiel van den Bergh, Ceylin del Carmen Alvarado, Christoph Roodhooft, Eschborn-Frankfurt, EuroEyes Cyclassics Hamburg, IKO, Jarlinson Pantano, Jinse Peeters, Karen Verhestraeten, Kiona Crabbé, Loes Sels, Milaan, Philip, Philip Roodhooft, Radsport-News, Ronde van Burgos, Ronde van Lombardije, SD Works, Sanne Ca, Tour, UCI, WorldTour, Yara Kastelijn",Privacy settings,nl
9830,"Exclusief voor abonnees Djokovic komt met eigen minicircuit in Balkanlanden 23 mei 2020\n\n00u00 0\n\nMet de officiële tour nog steeds geannuleerd tot minstens begin augustus komen er alsmaar meer nationale initiatieven om de proftennissers toch maar wat wedstrijdritme te gunnen. In Amerika, Duitsland en Wit-Rusland waren ze het eerst, maar nu heeft ook de nummer één van de wereld Novak Djokovic iets op poten gezet. De Adria Tour heeft de sinds gisteren 33-jarige Serviër als uithangbord terwijl ook Dominic Thiem en Grigor Dimitrov zich al hebben aangemeld. In drie weekends in juni en één in juli zal er achtereenvolgens getennist worden in Belgrado (Servië), Zadar (Kroatië), Montenegro, Banja Luka en Sarajevo (Bosnië), waar Djokovic een exhibitiematch zal spelen tegen de beste Bosniër, Damir Dzumhur. De opbrengsten zouden naar het goede doel gaan. (FDW)\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",Djokovic komt met eigen minicircuit in Balkanlanden,nl
9831,Exclusief voor abonnees Lukebakio en Boyata scoren 23 mei 2020\n\n00u00 0\n\nHertha Berlijn rolde gisteren stadsrivaal Union op met 4-0. Vlak na de eerste goal van Ibisevic omspeelde Lukebakio (gewisseld na 75') in de 52ste minuut doelman Gikiewicz en maakte zijn zesde competitietreffer. Na Cunha plaatste Boyata in de 77ste minuut het orgelpunt met een kopbal - zijn vierde seizoenstreffer.,Lukebakio en Boyata scoren,nl
9834,"Exclusief voor abonnees Premier League verliest meest ervaren Belg Vertonghen 23 mei 2020\n\n00u00 0\n\nBij Tottenham nemen ze er stilaan vrede mee. De club maakt zich op voor het afscheid van Jan Vertonghen. Een maand voor het eind van zijn contract is er nog altijd geen akkoord in zicht over een nieuwe overeenkomst. Getwist over de contractduur. Een U-bocht is momenteel niet in zicht. Dus bereiden de Spurs een toekomst voor zonder zijn verdediger na acht jaar dienst.\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",Premier League verliest meest ervaren Belg,nl
9835,"Exclusief voor abonnees Peulschil brieven 23 mei 2020\n\n00u00 0\n\nVoor een topper op zowel sportief als menselijk vlak is die 3,5 miljoen euro echt een peulschil. Roberto Martínez kreeg bij Everton enkel en alleen aan ontslagvergoeding al twaalf miljoen euro. Dit is in alle facetten een zeer goede en nuttige investering voor het Belgische voetbal.\n\nRik Cappelle\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",Peulschil,nl
9836,"Exclusief voor abonnees Geef commentaar bij een Duivels doelpunt en win een match achter de schermen 23 mei 2020\n\n00u00 0\n\nMist u ook de flitsende acties van onze Rode Duivels? Geen nood, op HLN.be kunt u genieten van een wervelende compilatievideo van de afgelopen EK-kwalificatiecampagne. Een historische samenvatting van elf minuten met alle veertig goals. Waaronder heerlijke treffers van Romelu Lukaku, Eden Hazard en Kevin De Bruyne. Om de voetbalbeleving helemaal naar boven te halen, koppelen we ook een wedstrijd aan het filmpje. De opdracht: kies één van de veertig goals en film jezelf terwijl jij commentaar geeft bij het doelpunt. De leukste inzending mag een wedstrijd van de Rode Duivels achter de schermen volgen met de commentatoren van VTM. Veel succes! (VDVJ)\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",Geef commentaar bij een Duivels doelpunt en win een match achter de schermen,nl
9837,"human interest, samenleving, mensen, familie, Jelle & Elise, Koning Boudewijnlaan",Privacy settings,nl
9839,"Exclusief voor abonnees 62% van Belgische bedienden werkt van thuis uit 23 mei 2020\n\n00u00 0\n\nBelgen behoren tot de meest actieve telewerkers. Meer dan zes op de tien (62%) Belgische bedienden die tijdens de lockdown aan het werk zijn, doen dat van thuis uit. Ons land scoort daarmee beter dan de meeste van zijn buurlanden, blijkt uit een onderzoek van CASS Business School Londen, IESE Business School Barcelona en het personeelsdienstenbedrijf SD Worx.\n\nJe hebt 13% van dit artikel gelezen\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",62% van Belgische bedienden werkt van thuis uit,nl
9840,"economie, business en financiën, bedrijfsinformatie, economische sector, AB InBev, België, De Spoelberch, De Tijd, Frankrijk, Kanaal, Le Pain Quotidien, Le Pain Quotidien, Le Pain Quotidien, M80, M80, Pieter Vermeersch, VS, Verenigd Koninkrijk","Le Pain Quotidien gered, maar alleen in Belgi&euml; en Frankrijk",nl
9842,"Exclusief voor abonnees Economisch kort 23 mei 2020\n\n00u00 0\n\nDe industriële holding Floridienne boekte in het eerste kwartaal een financiële prestatie die weinig verschilde van vorig jaar. In het tweede zal de coronapandemie ongetwijfeld wel wegen op de verkoop en de rendabiliteit, zegt het concern.Igor Setsjin, een vertrouweling van de Russische president Vladimir Poetin, is bevestigd als topman van het Russische staatsoliebedrijf Rosneft. Hij zal ook de komende vijf jaar de grootste Russische olieproducent leiden.\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",Economisch kort,nl
9844,"Exclusief voor abonnees Koopjes op de markt 23 mei 2020\n\n00u00 0\n\nNa de jongste klinische testresultaten van Galapagos ging het koersdoel bij KBC Securities van 189 naar 192 euro, omdat de slaagkans van een van de onderzoeken iets hoger ging. Het advies is nog steeds 'houden'.",Koopjes op de markt,nl
9845,"Exclusief voor abonnees\n\n""Het worden wilde jaren waarin de stad een nieuw gezicht krijgt""\n\nIn 2030 moet grootste wegenbouwproject van Europa klaar zijn\n\n23 mei 2020\n\n00u00\n\n0",&quot;Het worden wilde jaren waarin de stad een nieuw gezicht krijgt&quot;,nl
9847,"Exclusief voor abonnees\n\nDe sikhs, even Truiens als de bloesems\n\nMikpunt van extreemrechtse haat en zelfs een brandbom, maar 30 jaar later leveren ze misschien wel een burgemeester\n\n23 mei 2020\n\n00u00\n\n0","De sikhs, even Truiens als de bloesems",nl
9857,"Exclusief voor abonnees Nu geld lenen om te verbouwen: dit moet u weten TIPS VAN spaargids.be 23 mei 2020\n\n00u00 0\n\nVele Belgen beschikken door de coronamaatregelen plots over meer vrije tijd. Voor sommigen hét moment om eindelijk werk te maken van die geplande woningrenovatie. Hebt u nood aan extra financiering of spreekt u uw spaarcenten in deze fragiele economische tijden liever niet aan? Spaargids.be bekijkt de verschillende mogelijkheden om uw renovatie of verbouwing te bekostigen.\n\nJe hebt 20% van dit artikel gelezen\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",Nu geld lenen om te verbouwen: dit moet u weten,nl
9858,"Exclusief voor abonnees Vechtersbaas uit filmpje verraadt zichzelf op Snapchat 23 mei 2020\n\n00u00 0\n\nEén van de mannen die afgelopen woensdag agenten heeft aangevallen in Anderlecht, zoals te zien is in het filmpje van politievakbond VSOA, is geïdentificeerd. Dat zegt een bron\n\nJe hebt 20% van dit artikel gelezen\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",Vechtersbaas uit filmpje verraadt zichzelf op Snapchat,nl
9860,Exclusief voor abonnees\n\nBeter haag dan schutting\n\n10 redenen om voor een natuurlijke afscheiding te kiezen\n\n23 mei 2020\n\n00u00\n\n0,Beter haag dan schutting,nl
9862,"lifestyle en vrije tijd, lifestyle, eten en drinken, Diest, H.T., KEMPS, L.C., Leuven, Pay it forward",Privacy settings,nl
9863,"Exclusief voor abonnees 200.000 euro naar goed doel dankzij verkoop maskers 23 mei 2020\n\n00u00 0\n\nHandelsfederatie Comeos zal met de verkoop van mondmaskers Inter ondersteunen, een Vlaamse organisatie die mensen met een (mobiele) beperking helpt te integreren in de samenleving. ""Er was afgesproken dat bij de verkoop van chirurgische maskers minstens 2 cent per stuk naar het goede doel zou gaan"", zegt Dominique Michel, CEO van Comeos. ""Voor Vlaanderen is dat Inter geworden, langs Franstalige zijde CAWaB, dat zich met dezelfde problematiek bezighoudt. We beogen een langdurige samenwerking. Er zijn al ruim 10 miljoen maskers verkocht, wellicht kunnen we beide organisaties eind juni dus een heel mooi bedrag schenken.""\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",200.000 euro naar goed doel dankzij verkoop maskers,nl
9864,"Exclusief voor abonnees Teleurgestelde Tommelein: ""Hopelijk worden we niet rechts"" 23 mei 2020\n\n00u00 1\n\nMet 61% mag Egbert Lachaert van een klinkende overwinning spreken. ""Dit is een droomscenario"", aldus de kersverse voorzitter. Scores van 20% opnieuw halen, vindt hij een mooi streefcijfer. ""Op het gebied van economie moeten we weer marktleider zijn, maar tegelijkertijd moet het liberalisme een beweging zijn die brede lagen van de bevolking aanspreekt."" Zijn grote uitdager was establishmentkandidaat Bart Tommelein. Hij strandde op 29%, een score die duidelijk teleurstelde. ""Ik hoop dat Open Vld geen rechtse partij wordt"", reageerde hij. Els Ampe kreeg uiteindelijk 7% van de stemmen achter zich, de onbekendere Stefaan Nuytten net geen 2%. (FME)",Teleurgestelde Tommelein: &quot;Hopelijk worden we niet rechts&quot;,nl
9868,"Exclusief voor abonnees ""Enkel live krijg je degelijk advies"" Stoffenverkoper Thomas Nichelson uit Harelbeke 23 mei 2020\n\n00u00 0\n\nDe stoffenwinkel bestaat sinds 1947 - ik ben de derde generatie - en mijn ouders of grootouders hebben dit soort toestanden nooit eerder meegemaakt"", zegt Thomas Nichelson. ""Zodra we weer opengingen, hebben mensen een week lang elk moment van de dag gemiddeld anderhalf uur aangeschoven. In normale omstandigheden zou je een gat in de lucht springen, nu is dat vooral pijnlijk. We merken dat heel wat mensen hier nooit eerder kwamen. Plots halen ze hun naaimachine onder het stof vandaan om mondmaskers te maken. Dat juichen wij uiteraard toe, en we hopen dat die trend zal aanhouden. Dat mensen er weer plezier in vinden om zelf iets te creëren. Makers waren al opnieuw belangrijker, door corona zijn ze dat nu nog meer. Al onze elastieken worden bijvoorbeeld lokaal gemaakt. Voor de crisis draaiden die firma's\n\namper nog. Maar bovenal voelen ze zich geapprecieerd. Net zoals de naaisters. Er is weer meer bewondering voor het pure ambacht, dat is fijn.""\n\nJe hebt 20% van dit artikel gelezen\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",&quot;Enkel live krijg je degelijk advies&quot;,nl
9869,"Exclusief voor abonnees Een tweede verblijf Welkom in het weekend 23 mei 2020\n\n00u00 1\n\nEven heb ik ervan gedroomd, een jaar of vijf geleden: een appartementje aan zee. Om mijn kinderen van zuurstof te voorzien na alweer een alarmerend rapport over de luchtkwaliteit in hartje Antwerpen. En als ondersteunende maatregel voor mijn huwelijk, zoals mijn man en ik wel eens grapten. Allebei zijn wij dol op de zee. Het gebeurde dat wij hevig ruziënd in Antwerpen vertrokken - ""Ik moet hier ook altijd alles..."" - om een uur later innig gearmd over de dijk te wandelen. Ja, dan denkt een mens al snel: laten we dát maar elk weekend proberen.\n\nJe hebt 14% van dit artikel gelezen\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",Een tweede verblijf,nl
9870,"onderwijs en opvoeding, school, ACOD, Arteveldehogeschool, As, Ben Weyts, Lieven Boeve, Michaël Devoldere, Nancy Libert, Pedro De Bruyckere, Serge Saleman, VA, VTM Nieuws, Veiligheidsraad",&quot;Druk van ouders wordt groot&quot;,nl
9872,"Exclusief voor abonnees ""Ook volgend academiejaar nog geen volle aula's op unief"" 23 mei 2020\n\n00u00 0\n\nVlaamse hogescholen en universiteiten zijn van plan om volgend academiejaar een 'hybride model' toe te passen: een combinatie van afstandsonderwijs en contactmomenten, zo blijkt uit een rondvraag van 'De Standaard'. ""Veiligheid staat voorop"", zegt KU Leuven-rector Luc Sels. ""Dat gaat van een planning voor onze 15 faculteiten tot foodtrucks. Soms waan ik me een festivalorganisator."" Bij de Universiteit Antwerpen is het aantal studenten per vak bepalend. ""Aula's met enkele honderden studenten zijn niet realistisch.""",&quot;Ook volgend academiejaar nog geen volle aula's op unief&quot;,nl
9873,"Exclusief voor abonnees Groep van 16.000 artsen: ""Laat kinderen samen spelen, dicht bij elkaar"" 23 mei 2020\n\n00u00 0\n\nEen Facebookgroep van ruim 16.000 artsen roept in een persbericht op om fysiek contact tussen kinderen zo snel mogelijk opnieuw toe te laten. Laat hen gewoon spelen met elkaar, luidt de oproep van de 'Covid-19 groep voor artsen'. Fysiek contact met leeftijdsgenootjes bevordert de ontwikkeling en verlaagt stress bij kinderen. De negatieve gevolgen van een gebrek aan contact, vooral bij jonge kinderen en bij kinderen in kwetsbare situaties, kunnen groot zijn. De anderhalvemeterregel moet dus op de schop voor kinderen, klinkt het. ""Dat zou ook de opdracht voor leerkrachten en directies een stuk haalbaarder maken.""","Groep van 16.000 artsen: &quot;Laat kinderen samen spelen, dicht bij elkaar&quot;",nl
9874,"onderwijs en opvoeding, school, Ben Weyts, Nationale Veiligheidsraad, VA",Vanaf 2 juni met meer en vaker naar school,nl
9875,"Exclusief voor abonnees Zakenman achter mondmaskerdeal gelinkt aan bank die terreur financiert 23 mei 2020\n\n00u00 6\n\nDe Jordaanse zakenman waarmee België via de postbusvennootschap Avrox een deal gesloten heeft voor de levering van 15 miljoen stoffen mondmaskers, is betrokken bij een bank die in Israël recent op een zwarte lijst werd gezet. Hamza Talhouni is een grote aandeelhouder bij de Caïro Amman Bank, zijn broer zit er zelfs in de raad van bestuur. Die bank heeft honderden rekeningen van Palestijnse ex-gevangenen die veroordeeld werden voor het plegen van aanslagen. Op die rekeningen ontvangen ze 'martelaarsgeld'. Sinds begin mei beschouwt Israël alle banken met zulke rekeningen als financiers van terreur. De Israëlische ambassade bevestigt dat de Caïro Amman Bank op zo'n lijst staat. De bank heeft intussen wel alle verdachte rekeningen bevroren en zich dus in regel gesteld. Ons land heeft met Talhouni een contact van minstens 40 miljoen euro afgesloten. (JBG)\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",Zakenman achter mondmaskerdeal gelinkt aan bank die terreur financiert,nl
9876,"Exclusief voor abonnees\n\n""Rijker leven dankzij ons open huis""\n\nIn de woning van Tom en zijn gezin kan iedereen binnenwandelen\n\n23 mei 2020\n\n00u00\n\n0",&quot;Rijker leven dankzij ons open huis&quot;,nl
9879,"Exclusief voor abonnees 5.322 virtuele fietsers voor Kom op tegen Kanker 23 mei 2020\n\n00u00 0\n\n5.322 fietsers malen dezer dagen kilometers in de strijd tegen kanker. Het hemelvaartweekend is sinds 2010 de jaarlijkse afspraak voor de '1.000 kilometer van Kom op tegen Kanker', maar door corona wordt het vierdaagse evenement vervangen door een virtuele editie over een hele week.\n\nJe hebt 11% van dit artikel gelezen\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",5.322 virtuele fietsers voor Kom op tegen Kanker,nl
9880,"economie, business en financiën, milieu, human interest, lifestyle en vrije tijd, economische sector, Antwerpen, Bart, Pieter",&quot;We beseffen nog meer hoe hard we boffen&quot;,nl
9881,"kunst, cultuur en entertainment, lifestyle en vrije tijd, kunst en entertainment, lifestyle, Afrika, Azië, Bloomingville, Coco Maison, HK Living, Zuid-Amerika",Privacy settings,nl
9882,"Exclusief voor abonnees Opklaringen HET WEER 23 mei 2020\n\n00u00 0\n\nVandaag is het 's morgens zwaar bewolkt en er kan nog wat lichte regen vallen in het oosten en het zuiden van het land. In het westen schijnt de zon al vanaf de ochtend en stilaan verspreiden de opklaringen zich naar het binnenland. Na de middag is het bijna overal licht bewolkt en droog. Het kwik haalt 19 graden bij een matige tot vrij krachtige westenwind. Er zijn rukwinden mogelijk tussen 60 km/u in het binnenland en 80 km/u aan zee.\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen\n\nMeer over weer\n\nweersvoorspelling",Opklaringen,nl
9887,Exclusief voor abonnees Woensdag mogen speeltuinen weer open 23 mei 2020\n\n00u00 0\n\nVolgende woensdag mogen de speeltuinen weer open. Dat heeft Vlaams minister van Jeugd Benjamin Dalle (CD&V) gisteravond aangekondigd na afloop van een overlegcomité. De openbare speeltuinen in België zijn al sinds maart verboden terrein in de strijd tegen de verdere verspreiding van het coronavirus. De jongste dagen weerklonk de roep om die opnieuw te openen steeds luider. In Antwerpen besloot burgemeester Bart De Wever (N-VA) eerder al om bepaalde kleinere speeltuinen weer beschikbaar te stellen.,Woensdag mogen speeltuinen weer open,nl
9888,"economie, business en financiën, economische sector, toerisme en vrije tijd",&quot;Hoofd boven water houden met take away&quot;,nl
9891,"kunst, cultuur en entertainment, kunst en entertainment, literatuur, Boekarest, Contact, Decamerone, Dichters van Wacht, Dirk Roofthooft, Gil Geron van Narrata, Hein Huyghe, Hilde Van Mieghem, Iedereen Leest, Internationaal Theater Amsterdam, Ivo Van Hove, Joke Devynck, Leuven, Liv Ullman, Maarten Inghels, Maartje Swillen, Marguerite Duras, Patrick Stewart, Paul Snoeck, Radio 1, Ruth Joos, Star Trek, Tine Kuypers, Twitter, Wim Opbrouck, X-Men","&quot;Een verhaal, een mooie stem, en er ontstaat magie&quot;",nl
9892,"Exclusief voor abonnees Twijfel en gemis Column | Rik Torfs 23 mei 2020\n\n00u00 0\n\nElke tijd heeft zijn taboes. Daarmee vertel ik niets nieuws. Als één onderwerp vandaag uiterst delicaat ligt, is het psychisch welzijn. Elke poging om er kanttekeningen bij te maken, leidt tot woedende reacties. Typisch voor een taboe, zoals in Vlaanderen lang geleden niets kwaads over het christelijk geloof mocht worden gezegd. Vanwaar dit taboe?\n\nJe hebt 9% van dit artikel gelezen\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",Twijfel en gemis,nl
9893,"Exclusief voor abonnees 2,5 miljoen van Vlaanderen voor Covid19-onderzoek 23 mei 2020\n\n00u00 0\n\nVlaanderen investeert 2,5 miljoen euro in negen onderzoeksprojecten naar de Covid-19-pandemie. Het gaat onder meer om onderzoeken rond de doodsoorzaak van Covid-19-patiënten en het voorspellen van komende pieken. Zo zullen het Instituut voor Tropische Geneeskunde, Sciensano en de UAntwerpen onderzoeken of bepaalde antilichamen beschermen tegen herinfectie. De KU Leuven en de UGent gaan infectiemodellen voor hamsters en muizen ontwikkelen voor de studie van strategieën tegen Covid-19. De UGent en de UHasselt krijgen budget voor de ontwikkeling van een app voor het beheersen van de pandemie.\n\nJe hebt 22% van dit artikel gelezen\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen","2,5 miljoen van Vlaanderen voor Covid19-onderzoek",nl
9894,"kunst, cultuur en entertainment, kunst en entertainment, Keulen, Mainz",Privacy settings,nl
9897,"kunst, cultuur en entertainment, lifestyle en vrije tijd, kunst en entertainment, vrije tijd, lifestyle, Casa, Frankrijk, H&M Home, HK Living, HotSpot, Italië, Maisons du Monde, Slow Life, Zara Home",Vijfsterren luxe: zo haal je die hotelsfeer in huis,nl
9898,"Exclusief voor abonnees De trappers kwijt VOORGELEZEN 23 mei 2020\n\n00u00 0\n\nAlleenstaande wetenschapper Nick en depressieve vader-van-drie Em zetten hun zorgen opzij en trekken op fietstocht door Frankrijk. Wat start als een plezierige roadtrip van twee gezworen kameraden, wordt in Koen Paes' 'De afdaling' een duistere duik in het verleden. Wanneer Em zijn compagnon na een avondje pintelieren een gruwelijk geheim toevertrouwt, verandert deze geestige vriendenroman in een psychologische thriller over twee beschadigde mannen die samen de trappers kwijtraken.\n\nSpringend tussen heden en verleden en tussen twee vertellers, laat debutant Paes je vanaf pagina één gezellig meebollen door la douce France. Met af en toe een stop midden in heerlijk beschreven landschappen die eerst perfect passen en dan fel contrasteren met het steeds beklijvender verhaal. Tot op het einde de innerlijke demonen en de weergoden samenkomen. Zonder al te veel te verklappen: die bijzondere plotwending slaat alleen de best getrainde thrillerlezer niet uit het zadel.\n\nJe hebt 30% van dit artikel gelezen\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",De trappers kwijt,nl
9899,"Exclusief voor abonnees ""Dolblij, maar hoe gaan ze dat in godsnaam organiseren?"" Gezin met vier kinderen 23 mei 2020\n\n00u00 0\n\n""We hebben een dansje gedaan, zo blij waren wij en de kinderen."" Bij Mieke Boucqué en Christophe Vanderschueren uit het Oost-Vlaamse Merelbeke wordt het normaal vanaf 2 juni een pak stiller in huis: Hayley (10), Owen (8), Spencer (5) en Madelyn (3) zouden dan weer naar school kunnen. ""Voor Hayley en Owen, in het vijfde en derde leerjaar, werd het tijd. De preteaching botste op zijn limieten en het werd almaar duidelijker dat leerkrachten toch beter lesgeven dan ouders. De motivatie van de kinderen is aan het slinken, hoe fantastisch de leerkrachten ook alles hadden voorbereid.""\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen","&quot;Dolblij, maar hoe gaan ze dat in godsnaam organiseren?&quot;",nl
9900,"Exclusief voor abonnees Zuivere lucht dankzij een schoen 23 mei 2020\n\n00u00 0\n\nMeer dan ooit zijn we ons bewust van onze luchtkwaliteit. Helaas blijkt die niet zo geweldig goed te zijn. En daar wil modemerk Pepe Jeans wat aan doen: hun nieuwste sneakers filteren vervuilde lucht bij elke stap die je zet. De NO.22, een sportieve unisex schoen die in vijf verschillende kleuren verkrijgbaar is, heeft een speciale coating die uitgerust is met 'clean air technology'. In de praktijk betekent dit dat de sneaker bedekt is met een dunne, transparante filmlaag van titaniumdioxide, een stof die tot 80% van de omringende stikstofoxiden uit de lucht kan filteren bij contact met UVA-stralen.\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",Zuivere lucht dankzij een schoen,nl
9901,"Exclusief voor abonnees Uierzalf! Gemaakt van of geschikt voor? 23 mei 2020\n\n00u00 0\n\nIedereen kent het, maar niemand weet er het fijne van. Want waarvan is uierzalf nu eigenlijk gemaakt? En vooral: heeft zijn ingrediëntenmix iets met die naam te maken? Blijkt dat uierzalf hoofdzakelijk uit vaseline bestaat en daardoor verzorgt en verzacht. De zalf is dik en vochtbestendig en legt als het ware een extra filter op de huid. Ideaal dus om je huid te beschermen tegen guur weer of bij ongemakken. Wielrenners smeren bijvoorbeeld een laagje op plaatsen waar hun outfit urenlang tegen hun huid schuurt. De zalf kreeg haar naam dankzij de boeren. Die gebruikten het goedje om de uiers en spenen van hun melkkoeien te verzorgen. En zo merkten ze al snel dat hun ruwe handen plots zachter werden en dat kloven verdwenen. De multifunctionele uierzalf was geboren.\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",Uierzalf! Gemaakt van of geschikt voor?,nl
9903,"Tragikomisch portret van een schatrijke patser en het allerlaatste seizoen van ‘Vikings’: tv-tips om corona even te vergeten Jules Hanot\n\n23 mei 2020\n\n00u00 8 TV Ook tv-beest Jules Hanot kijkt dezer dagen nog meer televisie dan anders, en raadt u aan hetzelfde te doen. In zijn dagelijkse selectie van de verborgen parels biedt hij u onder meer ‘Absentia’, het verhaal van een vrouwelijke speurder met geheugenverlies. Of als u liever wegdroomt van verre bestemmingen, biedt Eén de oplossing met reizen naar Noord-Korea en Japan.\n\nMichael Palin In North Korea; Reizen Waes Japan: Zondag wordt reisdag op Eén\n\nDe toeristische sector mag dan op apegapen liggen, Eén doet er alles aan om ons toch zoveel mogelijk van de wereld te laten zien. Zo gidst de tot wereldreiziger gerecycleerde Monty Python Michael Palin ons doorheen het Noord-Korea van dictator Kim Jun-un. Twee weken trok hij door het hermetisch afgesloten land om er met 'gewone' mensen een 1 mei-viering bij te wonen, te tonen wat hij ziet en, vooral, wat de autoriteiten voor de buitenwereld verborgen proberen te houden.\n\nOok Tom Waes is op verkenning in Azië. Tijdens de enige 'Reizen Waes'-trip die het coronavirus te snel af was, doorkruiste hij 'Het land van de rijzende zon' van zuid naar noord en dompelde zich drie afleveringen lang onder in eeuwenoude mysterieuze tradities en bizarre gebruiken. De 4.000 km lange roadtrip begint in havenstad Nagasaki met een shinto-ritueel en een bezoek aan het gigantische Nederlandse (!) themapark Huis Ten Bosch. Verder vermeldt de reisbrochure onder meer een eiland vol konijnen en deelname aan het totaal van de pot gerukte 'Naked Man Festival' .\n\nZondag, 19u45 (Reizen Waes) en 21u30 (Michael Palin) Eén\n\nAbsentia: Vrouwelijke speurder met geheugenverlies\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.\n\nAls tijdens de jacht op de beruchte Boston-killer Conrad Harlow FBI-agente Emily Byrne spoorloos verdwijnt, denkt iedereen dat ze vermoord werd. Tot ze zes jaar later meer dood dan levend in een boshut gevonden wordt. Opnieuw in de 'normale' wereld ontdekt Emily dat niets meer is zoals het was. Man Nick is hertrouwd met Alice, zoon Flynn van haar vervreemd en op de koop toe herinnert ze zich niets van wat haar is overkomen. Terwijl ze probeert te achterhalen wie haar ontvoerde, duiken plots overal lijken op en dreigt Emily als hoofdverdachte voor die moorden op te draaien. 'Absentia' begint met flashbacks over het destijds gelukkige gezinnetje afgewisseld met beelden waarin de gekidnapte politievrouw rake klappen krijgt en wakker wordt in een glazen tank die zich langzaam met water vult.\n\nSlimme Amerikaans-Israëlische misdaadreeks met een glansrol voor Stana Katic - vooral bekend als Beckett in 'Castle' - als emotioneel zwaar geteisterde antiheld met geheugenverlies.\n\nDonderdag, 22u40 VIER\n\nKing of the Cruise: Tragikomisch portret van een schatrijke patser\n\nDe Schotse baron Ronald Bush Resinger van Inneryne - Ronnie voor de vrienden - is een corpulente rijkaard die van de ene exclusieve cruise naar de volgende waggelt en wiens aanwezigheid aan boord zelden onopgemerkt blijft. Decadente Ronnie vreet zich te pletter, heeft lak aan etiquette, paradeert in een met hermelijn afgezette 'koninklijke' cape, zet af en toe een kroon op zijn kop en vertelt onophoudelijk wonderlijke verhalen waarvan het waarheidsgehalte nooit te controleren valt. Maar of hij echt in een kasteel met ontelbare kamers woont, optrad met een bekende rockband, olifantenpolo speelde of als een god aanbeden werd, doet weinig ter zake. Belangrijker is dat de Nederlandse filmmaakster Sophie Dros een mooi portret borstelde van een naar aandacht hengelende, schatrijke maar ook zielig eenzame patser, die zich krampachtig vastklampt aan schone schijn. Prima 'tragikomische' documentaire die zowel medelijden als leedvermaak oproept.\n\nMaandag, 20u25 NPO2\n\nVikings 6: Allerlaatste plunderingen, knokpartijen en moedige ‘schildvrouwen’\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.\n\nErgens in de 9de eeuw wou boer Ragnar Lothbrok uit het vissersdorp Kattegat eens wat anders dan de jaarlijkse Viking-rooftochten naar het Oosten. Hij vond de buit te mager, trok tegen de zin van opper-Noorman Earl Haraldson naar het rijkere Westen en gaf met zijn rebellie het startsein van het fantastische 'Vikings', waarin plunderen, zuipen, knokken, vrijen, vechtende 'schildvrouwen' en ruige machtsspelletjes tot de orde van de dag behoren. Het goede nieuws is dat het zesde seizoen op Q2 te bekijken is. Het slechte dat het na die tien afleveringen ook onherroepelijk afgelopen is met deze razend verslavende serie. We treffen de Vikings zes maanden na de strijd om het Kattegat. Ivar is op de vlucht en Björn is de nieuwe koning. Al heeft hij behoorlijk wat moeite met de verantwoordelijkheden van zijn nieuwe job en wordt het regeren hem niet bepaald gemakkelijk gemaakt door op de loer liggende concurrenten en... moeder. Wie nu pas kennismaakt, kan voor de hele reeks bij Neflix terecht en voor het vijfde seizoen bij VTM GO.\n\nZondag, 22u Q2\n\nCitizens of Boomtown: The Story of the Boomtown Rats; Top of the Pops: The Story of 1978: Comeback 41 jaar na ‘I don’t like Mondays’\n\nOmdat ze een bloedhekel had aan maandagen schoot de 16-jarige Brenda Ann Spencer op maandag 29 januari 1979 op haar school in San Diego wild om zich heen. Resultaat: twee doden en acht gewonden. De schietpartij inspireerde The Boomtown Rats tot 'I don't like Mondays' en maakte van de Ierse rockgroep even een van de succesvolste bands ter wereld. Frontman Bob Geldof was het gezicht van 'Live Aid' in 1984 maar de mega-populariteit van 'Saint Bob' leidde twee jaar later mee tot de split van de groep. Tot iedereen elkaar in 2013 weer in de armen sloot en 'The Rats' met 'Citizens of Boomtown' na 36 jaar opnieuw een plaat uitbrachten. Meer dan aanleiding genoeg om de rijke en woelige geschiedenis van 'The Boomtown Rats' te bundelen in een documentaire vol onuitgegeven archiefmateriaal, interviews met alle originele bandleden en meningen van illustere collega's als Dave Stewart, Sinead O'Connor, Bono en Sting. Goed voor een uurtje niet te versmaden muzieknostalgie dat u naadloos kan verlengen met twee 1978-afleveringen van het legendarische 'Top of the Pops'. Met optredens van onder meer Ian Dury, Elvis Costello, Blondie, Bob Marley, Kate Bush en - jawel - The Boomtown Rats.\n\nZaterdag, 22u30 (Boomtown Rats) en 23u55 (TOTP) BBC2\n\nWhite Lines : Seks, drugs, moord en bedrog op Ibiza\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.\n\nTwintig jaar geleden verdween Axel Collins, de oudere broer van Zoë, spoorloos op het feesteiland Ibiza, waar hij als rebelse en razend populaire dj royaal de kost verdiende. Van de blonde jongeman uit Manchester werd sindsdien niets meer vernomen. Tot hevige stortregens gemummificeerde stoffelijke resten blootleggen die volgens de politie wel eens van Alex konden zijn. Zoë spoedt zich met haar man Paul naar Spanje, waar ze haar broer aan zijn armbandje herkent en alles op alles zet om te achterhalen wie hem vermoord heeft. Geen makkelijke opdracht omdat Alex onder invloed van slechte vrienden en mooie vrouwen op het foute pad was verdwaald en Zoë in een levensgevaarlijke wereld verzeilt vol seks, drugs, leugens en geweld.\n\nIJzersterke, flitsende en meeslepende tiendelige Netflixserie waarmee de makers van 'La Casa de Papel' zo goed als zeker een nieuwe tophit te pakken hebben.\n\nNetflix",Tragikomisch portret van een schatrijke patser en het allerlaatste seizoen van ‘Vikings’: tv-tips om corona even te vergeten,nl
9904,Exclusief voor abonnees\n\nU blijft toch in eigen land deze zomer? Er is nog genoeg plek\n\nSven Ponsaerts\n\n23 mei 2020\n\n00u00\n\n0,U blijft toch in eigen land deze zomer? Er is nog genoeg plek,nl
9906,"Ophef na uitspraak Joe Biden: “Wie op Trump stemt, is niet echt zwart” ttr\n\n22 mei 2020\n\n23u35\n\nBron: anp 20 Democratisch presidentskandidaat Joe Biden heeft in de Verenigde Staten voor ophef gezorgd met een verklaring ter ondersteuning van Afro-Amerikaanse kiezers. Biden zei tegen een prominente Afro-Amerikaanse radiopresentator dat hij “geen echte zwarte was als hij moest nadenken of hij hem steunde of president Donald Trump”.\n\nBiden (77), destijds vicepresident onder president Barack Obama, is erg populair bij Afro-Amerikanen. Op sociale media leidde zijn opmerking echter tot verhitte debatten. Velen bekritiseerden de verklaring van Biden als neerbuigend. De verkiezingscampagne van Trump veroordeelde de opmerking als ""racistisch"". Dit laat zien dat de Biden van mening is dat Afro-Amerikaanse kiezers ""niet in staat zijn, onafhankelijk te zijn of onafhankelijk kunnen denken"", aldus de campagne.\n\nRadiopresentator Charlamagne Tha God had Biden in het gesprek gevraagd of het klopt dat hij senator Amy Klobuchar op de shortlist had gezet voor de functie van vicepresident. De presentator merkte op dat Biden zijn overwinning in de voorverkiezingen te danken heeft aan Afro-Amerikaanse kiezers, waardoor nu ook stemmen opgaan voor een Afro-Amerikaanse vicepresident in het Witte Huis.\n\nBiden antwoordde dat er ook verschillende Afro-Amerikaanse kandidaten waren. Aan het einde van het gesprek voegde hij eraan toe: ""Als je een probleem hebt om duidelijk te maken of je voor mij of voor Trump bent, dan ben je niet zwart."" Biden benadrukte dat hij zich al decennia voor Afro-Amerikanen inzet.\n\nVerkiezingen\n\nEen medewerkster van Biden zei later op Twitter dat de opmerking een grap was - maar het debat over de hashtag ""YouAintBlack"" (je bent niet zwart) verspreidde zich al snel. Biden kan rekenen op een meerderheid van Afro-Amerikaanse stemmen bij de presidentsverkiezingen op 3 november. Voor de Democraat kan het echter doorslaggevend zijn hoe gemotiveerd Afro-Amerikaanse kiezers zijn. Als ze gewoon niet stemmen, maar thuis blijven, zou een verkiezingsoverwinning voor Biden nog wel eens heel moeilijk kunnen worden.\n\nDe Democraat kwam later terug op zijn opmerkingen en bood verontschuldigingen aan. Biden: ""Ik had niet zo arrogant moeten zijn."" Hij voegde eraan toe: ""Niemand zou op een partij moeten stemmen op basis van ras, religie of achtergrond.""\n\nLees ook:\n\nHoeveel kans maakt Joe Biden? “Wie denkt dat Trump het al kan schudden, denkt beter nog eens” (+)","Ophef na uitspraak Joe Biden: “Wie op Trump stemt, is niet echt zwart”",nl
9908,"Verdachte van aanval op militaire basis Texas was Amerikaan van Syrische origine kv\n\n22 mei 2020\n\n23u10\n\nBron: Reuters 0 De verdachte die donderdag werd gedood tijdens een “terreurgerelateerde” schietpartij op een Amerikaanse militaire basis in Texas, is geïdentificeerd. Het gaat om een twintigjarige man van Syrische origine, met de Amerikaanse nationaliteit. Dat bevestigen de Amerikaanse autoriteiten vandaag.\n\nDonderdagochtend opende Adam Aalim Alsahli het vuur op de luchtmachtbasis Corpus Christi in Texas. Daarbij raakte een militair - een lid van de veiligheidsdienst van de basis - gewond. De schutter werd doodgeschoten. Er vielen verder geen dodelijke slachtoffers, aldus de FBI.\n\nVerdere informatie over de verdachte en diens motief geeft de FBI voorlopig niet. Het agentschap bevestigde donderdag wel dat het incident als “terreurgerelateerd” wordt beschouwd, maar details over de omstandigheden van de aanval zijn schaars.\n\n\n\nDe krant New York Times sprak met een woordvoerster van de basis die meedeelde dat een man in een voertuig tot aan het hek reed en het vuur opende op een bewakingsagent. Die raakte gewond, maar slaagde er wel in om de schutter de toegang te blokkeren. Personeel van de marinebasis schoot terug en de schutter werd “geneutraliseerd”, aldus de woordvoerster. Ze deelde donderdag ook mee dat de autoriteiten op zoek waren naar een mogelijke tweede verdachte. Daarover kwam voorlopig nog niet meer nieuws.\n\n“Elektronische media” die werden aangetroffen op de plaats delict wordt onderzocht in het kader van het onderzoek, deelde het ministerie van Justitie donderdag mee.",Verdachte van aanval op militaire basis Texas was Amerikaan van Syrische origine,nl
9909,"Schitterende beelden uit Bilbao: afscheidnemend clubicoon Aduriz krijgt erehaag in San Mames Redactie\n\n22 mei 2020\n\n22u51 0 Voetbal Hij had het graag anders gezien, maar eergisteren kondigde Bilbao-clubicoon Aritz Aduriz op zijn 39ste dan toch zijn afscheid van het voetbal aan. De Spanjaard kreeg vandaag een pakkend eerbetoon, met prachtige beelden tot gevolg.\n\nEen heupblessure en de coronacrisis. De twee katalysatoren voor het pensioen van Aritz Aduriz. De cult-spits van Athletic Bilbao deelde eergisteren mee dat hij op pensioen zou gaan, maar dat gebeurde niet vooraleer hij door zijn club met een passend eerbetoon werd bedacht. Aduriz had geen groot gebaar gevraagd, maar kreeg vandaag alsnog een indrukwekkend afscheid.\n\nDe spits werd door zijn club gevraagd om nog één keer het gras in het San Mames-stadion te betreden. Aduriz mocht voor de gelegenheid een afscheidsrondje in het stadion maken met zijn vrouw en kinderen. De club had daarvoor heimelijk de technische staf, het bestuur, de voorzitter en Aduriz’ ploegmaats opgetrommeld voor een erehaag.\n\nGroot was de verrassing dan ook bij Aduriz toen hij het veld op kwam. De goalgetter kon zijn tranen amper bedwingen. “Ik vroeg om iets simpels, dit had ik niet verwacht. Wat ik de afgelopen dagen allemaal aan berichten heb gekregen, het is fantastisch.”\n\nLees ook:\n\nEinde in mineur: Aduriz zet noodgedwongen punt achter indrukwekkende voetbalcarrière na aanslepende heupblessure",Schitterende beelden uit Bilbao: afscheidnemend clubicoon Aduriz krijgt erehaag in San Mames,nl
9910,"Waargebeurd verhaal uit “De meeste mensen deugen” wordt Hollywood-film. Maar wiens verhaal is het eigenlijk? RL\n\n22 mei 2020\n\n22u40\n\nBron: Belga, The Spinoff, The Newsroom 0 Productiebedrijf New Regency, de maker van Hollywood-blockbusters ""The Revenant"" en ""12 Years a Slave"", heeft de rechten verworven van het opmerkelijke en waargebeurde verhaal over een groep Tongaanse tieners die in 1966 meer dan een jaar op een onbewoond eiland in de Stille Oceaan overleefden. Uit Tonga klinkt ook kritiek: wie gaat er profiteren van een verfilming?\n\nHet verhaal werd recent opnieuw onder de aandacht gebracht doordat de Nederlandse historicus en schrijver Rutger Bregman erover schreef. Bregman tekende het verhaal over de zes vrienden op voor zijn boek ""De meeste mensen deugen"", dat in Nederland in september uitkwam. Een voorschot op de Engelse vertaling verscheen twee weken geleden in The Guardian. Talloze filmstudio's stonden daarna in de rij om het bijzondere verhaal te mogen verfilmen.\n\n‘The real Lord of the Flies’\n\nHet verhaal gaat over zes jongens uit Tonga, een eilandengroep in de Stille Oceaan, die zich in 1965 verveelden, een vissersboot stalen en op avontuur gingen. In een storm raakte de boot op drift en spoelden ze na acht dagen aan op een afgelegen onbewoond eiland. Door samen te werken wisten de tieners te overleven en na vijftien maanden werden ze gered door de Australische zeeman Peter Warner. Bregman schreef het verhaal op onder de noemer 'the real Lord of the Flies', een verwijzing naar de literaire klassieker ""Lord of the Flies"".\n\nKritiek\n\nSinds de publicatie van het verhaal door Bregman zijn verschillende Tongaanse stemmen opgestaan die zich niet kunnen vinden in wie en de manier waarop ‘hun’ verhaal wordt verteld.\n\nZo vindt de Tongaanse schrijfster Meleika Gesa het vreemd dat uitgerekend Bregman aandacht krijgt voor het vertellen van het verhaal. Daarnaast vindt ze ook de dat Bregman voor het vertellen van het verhaal teveel leunt op het geheugen van de Australische zeeman, die zich in het verhaal ontpopt als een soort ‘witte redder’ die daarnaast ook nog eens de eigenaar zou zijn van de filmrechten.\n\nDe Tongaanse jongens (inmiddels mannen) zouden volgens Gesa zelf hun verhaal moeten kunnen doen. Dan had Bregman zich ook gerealiseerd dat de jongens het avontuur niet overleefden dankzij de zeeman, maar dankzij hun eigen cultuur, die hen alle vaardigheden had bijgebracht om te overleven in het geval van een schipbreuk, schrijft Gesa.\n\n“Ik vind het zorgelijk dat er interesse is van filmmakers uit de hele wereld. Wie gaat hier van profiteren? Wie mag dit verhaal vertellen?” Het zijn enkele vragen die Gesa zich stelt op de Nieuw-Zeelandse site The Spinoff.\n\n“Ik hoop dat het verhaal wordt gemaakt door een Tongaanse regisseur en dat er Tongaans wordt gesproken in de film. Dat de Tongaanse mannen het recht krijgen om hun eigen verhaal te vertellen. Ik vind het bizar dat Peter Warner de filmrechten heeft. Het is helemaal niet aan hem om dit verhaal te vertellen, laat staan het zich toe te eigenen”.\n\nOok Bregman krijgt nog een veeg uit de pan van Gesa: “Wit zijn maakt het mogelijk te denken dat je je alles maar kan toe-eigenen. Kijk maar naar wie het artikel schreef. Hoe kan je nou een verhaal ‘ontdekken’ dat talloze malen gedeeld is door de mensen die het hebben meegemaakt”?\n\nLees ook:\n\nGratis geld voor iedereen: wie is de man die een wereldwijde bestseller over basisinkomen schreef? (+)\n\n“Rijken moeten stoppen met belastingen te ontwijken. Al de rest is bullsh*t”: Nederlands historicus zet miljardairs stevig op hun nummer in Davos",Waargebeurd verhaal uit “De meeste mensen deugen” wordt Hollywood-film. Maar wiens verhaal is het eigenlijk?,nl
9911,"Belgen goed bij schot in Berlijnse stadsderby: Lukebakio en Boyata rollen Union makkelijk op Redactie\n\n22 mei 2020\n\n22u26 0 Hertha BSC HER HER 4 einde 0 UNI UNI 1. FC Union Berlin Bundesliga Hertha Berlijn heeft de stadsderby tegen Union Berlijn met overmacht gewonnen. Hertha haalde het met 4-0 na een sterke tweede helft met daarin goals van Dodi Lukebakio en Dedryck Boyata.\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.\n\nHertha-coach Bruno Labbadia bracht zijn beide Belgen aan de aftrap en die bedankten allebei met een doelpunt. Lukebakio scoorde in de 52ste minuut de 2-0, Boyata legde in de 77ste minuut de 4-0 eindstand vast. Vedad Ibisevic (51ste) en Matheus Cunha (61ste) namen de andere goals voor hun rekening. Boyata speelde de partij uit, Lukebakio mocht een kwartier voor tijd gaan rusten.\n\nIn de stand wipt Hertha voorlopig over Keulen naar de tiende stek, Union is twaalfde. De match werd uiteraard achter gesloten deuren gespeeld. Dit weekend worden de andere matchen in de Bundesliga afgwerkt.\n\nVIDEO: Lukebakio scoort de 2-0\n\nGOAL | Lukebakio verdubbelt de score snel voor Hertha Berlin! 👌\n\n\n\n2️⃣-0️⃣ #BSCFCU 🇩🇪 pic.twitter.com/LtfQaEfe0P Eleven Sports (NL)(@ ElevenSportsBEn) link\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.",Belgen goed bij schot in Berlijnse stadsderby: Lukebakio en Boyata rollen Union makkelijk op ,nl
9912,"Football Talk. Union beëindigt samenwerking met Spaans-Deense coach - Franse speler veilt zijn gouden WK-medaille Redactie\n\n22 mei 2020\n\n22u05\n\nBron: Belga, eigen berichtgeving 0\n\nUnion beëindigt samenwerking met coach Christiansen\n\nUnion en coach Thomas Christiansen gaan uit elkaar. De Spaans-Deense trainer was één jaar aan de slag bij de club uit 1B. De 47-jarige Christiansen begon zijn trainerscarrière in Cyprus, als speler voetbalde hij nog bij Barcelona B. Het mislopen van de promotie(finale) kost Christiansen de kop. Wie zijn opvolger voor volgend seizoen wordt, is nog niet geweten. “We wensen hem het beste in zijn verdere carrière”, klinkt het op de clubwebsite.\n\n🗞️ L'Union a mis un terme à la collaboration avec son entraîneur @T9Christiansen. Nous lui souhaitons bonne chance pour la suite de sa carrière ! https://t.co/WlUrcWrN2l Royale Union Saint-Gilloise(@ UnionStGilloise) link\n\nAZ start met werkzaamheden aan nieuw stadiondak\n\nAZ is begonnen met de voorbereidende werkzaamheden voor een nieuw dak van haar eigen stadion. De club uit Alkmaar heeft een akkoord gesloten met BAM Bouw en Techniek over een overdekking van de tribunes.\n\nEen deel van het dak stortte op 10 augustus vorig jaar in tijdens een zware storm. Gelukkig was er geen wedstrijd bezig, want dan waren er veel slachtoffers gevallen. AZ sloopte vlak na het incident het hele dak. De club speelde daardoor maanden alle thuiswedstrijden in het stadion van ADO Den Haag. Het nieuwe dak wordt aan alle zijden vier meter langer richting het veld, waardoor het stadion de supporters meer comfort zal bieden bij regenachtig weer. De huidige lichtmasten maken plaats voor duurzame LED-verlichting in de dakrand.\n\nDe werkzaamheden zullen ook plaatsvinden tijdens de eerste helft van het nieuwe seizoen. Door tijdelijke voorzieningen kunnen er dan wel wedstrijden gespeeld worden in het stadion.\n\nGerd Strack, oud-verdediger van Keulen en international, overleden\n\nGerd Strack, in het verleden verdediger van Keulen en West-Duits international, is op 64-jarige leeftijd gestorven. Dat heeft Keulen vrijdag gemeld.\n\nStrack stierf donderdag onverwacht aan een hartaanval, meldt het team van Sebastiaan Bornauw en Birger Verstraete.\n\nDe voormalige verdediger won, tijdens zijn elf jaar bij Keulen (1974-1985), driemaal de DFB-Pokal en eenmaal het Duits kampioenschap. De 10-voudige international voor West-Duitsland speelde ook nog voor Basel en Fortuna Düsseldorf.\n\nDuitse voetballegende Seeler ligt na val in ziekenhuis\n\nDe voormalige Duitse topvoetballer Uwe Seeler ligt in het ziekenhuis. De 83-jarige Seeler, clubicoon van Hamburger SV, heeft volgens Duitse media bij een val in huis zijn heup gebroken. Hij moet een operatie ondergaan.\n\nSeeler maakte meer dan vierhonderd doelpunten voor HSV, de club waarmee hij in 1960 kampioen van Duitsland werd. Met de nationale ploeg verloor de spits in 1966 als aanvoerder de WK-finale tegen gastland Engeland. Vier jaar later pakte Seeler met West-Duitsland brons op het WK in Mexico. In 72 interlands maakte hij 43 doelpunten. Seeler is een hartpatiënt en heeft al een tijdje een broze gezondheid. Desondanks liet hij zich voor de coronacrisis nog regelmatig zien in het stadion van HSV.\n\nAA Gent leent Zweed Eric Smith uit aan Norrköping\n\nAA Gent leent de Zweedse centrale middenvelder Eric Smith uit aan IFK Nörrkoping. Dat heeft het Zweedse team, waar de Buffalo’s hem in de zomer van 2018 wegplukten, bevestigd. De 23-jarige Smith kon in de Ghelamco Arena niet echt potten breken en kwam bij AA Gent slechts drie wedstrijden in actie. Tussendoor werd hij ook al een halfjaar uitgeleend aan het Noorse Tromsø IL.\n\nSmith speelde, toen Gent hem aantrok, twee jaar voor IFK Nörrkoping en doorliep daarvoor de jeugdreeksen van Halmstad. Hij werd ook meerdere malen geselecteerd voor de Zweedse nationale jeugdselecties. België was zijn eerste buitenlandse avontuur.\n\nVälkommen tillbaka, Eric Smith!\n\n\n\nLäs mer: https://t.co/eVgDlw79Aq\n\n\n\n⚪️🔵#ifknorrköping pic.twitter.com/1TnNIjxZQN IFK Norrköping(@ ifknorrkoping) link\n\nFranse speler veilt z’n WK-medaille\n\nEen voetballer uit de Franse selectie die in 2018 de wereldtitel won, heeft zijn gouden medaille laten veilen. De medaille, voorzien van een blauw lint met daarop de naam van wereldvoetbalbond FIFA, bracht 71.875 dollar op, omgerekend ruim 65.000 euro. Veilinghuis Julien’s Auctions wilde niet zeggen welke speler de WK-medaille beschikbaar had gesteld voor de online-veiling.\n\nFrankrijk veroverde bijna twee jaar geleden de wereldtitel door Kroatië in de finale in Moskou met 4-2 te verslaan. In de halve finales haalden de uitgekookte troepen van bondscoach Didier Deschamps het van de Rode Duivels met 1-0.\n\nOp de winnaarsmedaille van een van de Fransen kwamen tien biedingen binnen. Via de website van Julien’s Auctions werden ook gouden medailles geveild van het WK 1994 en het WK 2002, beiden gewonnen door Brazilië. Die brachten respectievelijk 44.000 en bijna 46.000 euro op.\n\nLees ook:\n\nAttributen Kobe Bryant voor 185.000 euro geveild\n\nVerkennende gesprekken bij KVO\n\nHoofdaandeelhouder Paul Conway voerde verkennende gesprekken in Oostende. Custovic, Van der Elst, Berrier en Cremers kregen inzicht in de datagerichte aanpak van de Amerikanen, maar weten nog niet waar ze aan toe zijn. Conway voerde ook gesprekken met de makelaars van spelers wiens contract afloopt. (TTV)",Football Talk. Union beëindigt samenwerking met Spaans-Deense coach - Franse speler veilt zijn gouden WK-medaille,nl
9913,"Karen Damen blikt terug op 'Liefde Voor Muziek': ""Ik wist niet dat je die nummers zó hard mocht veranderen” SDE\n\n22 mei 2020\n\n22u02 0 Showbizz Tijdens haar online talkshow ‘Karentaine’ blikte Karen Damen (45) terug op haar ‘ Tijdens haar online talkshow ‘Karentaine’ blikte Karen Damen (45) terug op haar ‘ Liefde voor Muziek ’-avontuur. Sommige dingen had ze best anders willen doen, vertelt ze.\n\n“Achteraf bekeken had ik misschien wel wat nummers anders willen doen"", bekent Karen Damen in haar talkshow ‘Karentaine’. “Ik wist niet dat je dingen zó graaf mocht veranderen. Dat je er iets helemaal anders van mocht maken, zoals bijvoorbeeld Sean Dhondt en The Starlings wél gedaan hebben.”\n\n“Ik wist pas vrij laat dat ik ging meedoen"", zegt ze. “Dus dan moest ik kijken wat al ingenomen was, en moest ik al het materiaal nog gaan beluisteren. ‘Zo ver weg’ is een van die nummers die al ingenomen was."" Al vond ze dat ook weer niet zó erg: “Zolang ik maar mijn favoriete nummers van Gene Thomas en André kon spelen, en die heb ik ook gekregen.” Haar covers spaart ze - in tegenstelling tot de meeste van haar collega’s die nu een plaat uitbrengen - nog even op. “Mijn tweede album is in de maak"", verzekert ze haar fans. “Ik heb veel ideeën, maar er is nog niets concreet. Ik wilde hem eigenlijk tegen september uitbrengen, maar dan ga ik nog een serieus tandje moeten bijsteken"", lacht de zangeres.\n\nWanneer haar gast, Peter Van Laet, vertelt dat hij vijf optredens in het verschiet heeft, is Karen een beetje jaloers. “Ik heb een beetje spijt dat ik de Lotto Arena gedaan heb"", bekent ze. “Want da’s één keer, en dan is het gedaan. Ik wilde zo graag nog een paar keer optreden...""\n\nLees ook:\n\nKaren Damen weerlegt kritiek op haar online talkshow ‘Karentaine’: “Pardon, ik doe hier niks illegaals!” (+)\n\nKaren Damen: “Een week op handen gedragen worden door André Hazes, ja dat streelt m’n ego” (+)\n\nBekijk alle afleveringen van ‘Liefde voor Muziek’ terug op VTM GO.","Karen Damen blikt terug op 'Liefde Voor Muziek': ""Ik wist niet dat je die nummers zó hard mocht veranderen”",nl
9917,"Een gezicht van liefde, romantiek en een pijnlijke onthulling: dit was aflevering 14 van ‘Temptation Island’ Isabelle Deridder\n\n22 mei 2020\n\n21u35 0 TV Nu de relatietest op z’n einde loopt, beseffen de koppelhelften dat het niet lang meer duurt tot ze hun respectievelijke partners/exen zullen terugzien. Maar voor het zover is, staan eerst nog de dreamdates op het programma. Dag veertien is aangebroken, en die zag er zo uit!\n\nNormale mensen beginnen de dag met een lach. In het vrouwenresort doen ze dat met een gong. Die is - weinig verrassend - voor Simone. In de vorige aflevering ging haar vriend immers vreemd met verleidster Romee.\n\nSimone twijfelt er niet aan dat Zach gisteren de fout is ingegaan en seks heeft gehad.\n\nNiet dat Zach er echt spijt van heeft. Nee, hij schuift de schuld alwéér op Simone.\n\nPrioriteiten!\n\nOnze gok? Zij ook niet met jou.\n\nWe? Eerder jij hoor, Zach. Simone mag dan meteen in de psychiatrie als ze jou nog een kans geeft.\n\nIn het andere resort zegt Angela even waar het op staat.\n\nZe spoort Simone ook aan om zichzelf wat liever te zien.\n\nWanneer Simone het moeilijk krijgt en haar trust issues op tafel legt, zijn de andere dames daar om haar te troosten.\n\nCall us stupid, maar als je dat meent... DAN BEDRIEG JE HAAR TOCH NIET?\n\nKan iemand ons de logica uitleggen, please?\n\nArda/Timtation komt nog even terug op de mini-orgie waarin hij tijdens de vorige aflevering een hoofdrol speelde.\n\nNu we weer voldoende gedegouteerd zijn, is het tijd voor Annelien en Rick om bij de koppelhelften langs te gaan. Zo laten ze hen weten dat op dag 15 een allerlaatste vuurkamp staat gepland, waarbij ze hun partners terugzien. Maar bon, eerst staat de dreamdate nog op het programma. Iedere koppelhelft mag een single kiezen. Angela kiest voor Sam, Christian neemt - verrassend genoeg - Amber mee. Roshina heeft dan weer gekozen voor Joris, terwijl Karim kapster Cheyenne meeneemt. Mathieu blijkt - allesbehalve verrassend - de keuze van Elke te zijn, en ook Arda kiest voor z’n vaste waarde: Eline. Simone kiest ten slotte voor Bas - dikke pech voor Efrain dus -, terwijl Zach voor Romee gaat. Terwijl iedereen een best aannemelijke uitleg had voor hun keuze, heeft Zach uiteraard een andere versie van de feiten klaar. Want hoewel hij in de fout gegaan is met Romee, is het aan Romee om te bewijzen dat zij van hem kan afblijven. SAY WHAT?\n\nVoor Sam en Angela aan hun dreamdate beginnen, vat Efrain nog snel even samen hoe het tussen die twee zit.\n\nSam wil van zijn kant dan wel de eer van de verleiders hoog houden, hij zal toch iets harder z’n best moeten doen.\n\nBas is dan weer blij dat Simone voor hem gekozen heeft. Maar het kan altijd beter.\n\nRoshina koos er dan weer voor om Grigor en Christophe thuis te laten. De voorbije afleveringen kreeg ze immers meer sympathie voor Joris. Hij is dan ook degene die met haar op dreamdate mag. al hebben ze wel een ander idee over de inrichting van hun hotel. Dit zegt de verleider...\n\n... En dit denkt Roshina.\n\nArda/Timtation en Eline willen op de dreamdate hun bewogen ‘Temptation Island’-romance afsluiten. Dat doen ze in een prachtig resort, waarbij Eline danig onder de indruk is.\n\nZach hoopt dan weer dat zijn keuze voor Romee toch op begrip van Simone kan rekenen.\n\nNog niets van gemerkt.\n\nWanneer Angela en Sam zijn toegekomen op de locatie van hun afsluitende date, maakt Angela haar uitverkorene meteen duidelijk dat hij geen grootse verwachtingen moet koesteren.\n\nSam blijft wel hopen dat hij niet in de zetel hoeft te slapen. Daarvoor gooit hij alles in de strijd. Allez ja, ‘t is te zeggen...\n\nTerwijl Karim en Cheyenne in Bangkok de Wat Pho gaan bekijken...\n\n... is Roshina helemaal onder de indruk van haar keuze voor de dreamdate.\n\nArda/Timtation en Eline hebben een date met pijl en boog.\n\nDat komt inderdaad verkeerd over, ja.\n\nEn jij kan het weten!\n\nArda/Timtation blijkt nog steeds de grootste dommerik van dit seizoen te zijn.\n\nTijdens de dreamdate van Elke en Matthieu komt de confrontatie met Arda/Timtation ter sprake.\n\nElke heeft - door het bedrog van Arda/Timtation - twijfels aan de oprechtheid van haar (ex-)vriend. Ze vertelt Matthieu dat hij tijdens z’n relatie voortdurend op z’n gsm bezig was.\n\nChristian is dan weer op date met Amber. ‘t Is allemaal heel romantisch, maar hij was er liever met Angela geweest, bro!\n\nChristian legt Amber uit dat hij niet zo blij was met de laatste beelden die hij van Angela te zien kreeg.\n\nNadat Christian vervolgens verduidelijkt waarom een echte man volgens hem niet jaloers is, is het de beurt aan Zach. Hij wil aantonen dat hij een echt jongetje - sorry, een echte man - is.\n\nSimone is waarschijnlijk zo trots dat je haar bedrogen hebt met Romee.\n\nZach blijft er weliswaar bij dat Simone de schuldige is.\n\nEn dus nam hij maar wraak. Dat is wat echte jongetjes doen! Euhm, mannen!\n\nWant ja: Simone is de grote boeman. Of in dit geval boevrouw.\n\nZij laat het niet aan haar hart komen. Ah nee, er zit al iemand aan haar lijf!\n\nGeen idee hoe Simone - met haar hoofd in een kussen - dat heeft opgemerkt.\n\nBas, de man met een grenzeloos respect voor vrouwen. Zoveel respect zelfs dat hij hen niet wil helpen om zich aan te kleden.\n\nAnyway... Ondertussen is het avond geworden. Karim en Cheyenne verkennen de Thaise hoofdstad in een tuktuk.\n\nKarim de avonturier. Dora the explorer is er niets tegen.\n\nArda/Timtation wil zijn ‘Temptation Island’ op een romantische wijze afsluiten. Althans, dat denkt Eline toch.\n\nElke en Matthieu willen er in de Thaise badplaats Hua Hin het beste van maken.\n\nTerwijl Elke aan Matthieu vertelt dat ze dankzij Arda/Timtation ooit ook al eens haar verjaardag mocht vieren op zo’n romantische manier als tijdens de dreamdate, komen de herinneringen boven. Arda/Timtation laat ondertussen dan weer zien dat hij totaal niet aan Elke denkt.\n\nNop, hij zit met zijn hoofd bij Eline. Wel een heel ander hoofd zonder die lelijke bandana van de voorbije weken.\n\nWe denken eerder dat Eline gelijk heeft.\n\nWaarna we (uiteraard) weer beelden van Elke te zien krijgen. Die iets heel doms zegt.\n\nVoor wat exact heb je schrik, Elke? Dat je iemand gaat vinden die wél respect voor jou heeft?\n\nNEE. NEE. NEE.\n\nRoshina is dan weer tot een verhelderend inzicht gekomen.\n\nVolgens haar was deze relatietest dan ook een goede zaak voor het koppel.\n\nNOP. Kirsten en Regilio deden je dit enkele jaren geleden al voor.\n\nKarim denkt daar anders over. Tijdens het diner met Cheyenne zit hij vooral te tobben.\n\nTerwijl Roshina met Joris praat over de kinder- en trouwplannen die ze met Karim heeft, denkt haar vriend er in Bangkok niet zo positief over.\n\nKarim twijfelt steeds harder of z’n relatie nog te redden valt.\n\nCheyenne denkt er het hare van.\n\nEn dat zullen Christian en Amber ook gedacht hebben toen ze hun slaapplaats zagen. Was die bij de andere koppelhelften uitermate luxueus, dan was bij hen duidelijk het budget op. Bro!\n\nChristian heeft geen zin om naast Amber te slapen, bro!\n\nEn dus doet hij dat niet, bro!\n\nAmber heeft daar ook zo haar mening over.\n\nZe snapt ook niet helemaal waarom Christian voor haar koos.\n\nChristian legt uit dat hij het weliswaar goed kon vinden met Felicia, maar dat hij geen echte temptation had in het resort.\n\nDoet ie goed!\n\nOooooooooh.\n\nNiet meteen het meest sympathieke dat je kan zeggen, maar ‘t is wel eerlijk natuurlijk.\n\nChristian legt uit dat de echte test nog moet komen. Eens ‘Temptation Island’ op tv komt, neemt de interesse in de kandidaten immers toe.\n\nOcharme.\n\nChristian beseft dat een dreamdate met Amber misschien niet zo slim was. ‘t Is niet omdat ze de aantrekkelijkste is voor hem, dat ze het ook goed met elkaar kunnen vinden, natuurlijk.\n\nOndertussen genieten Angela en Sam wél van hun laatste avondmaal.\n\nAllez ja, ‘t is met voelen ook.\n\nTijdens de afsluitende maaltijd van Zach en Romee krijgen we plots een heel andere kant van Zach te zien. Wanneer Romee hem vraagt of hij blij is dat hij die dreamdate met haar kan doorbrengen, klinkt er immers een wel héél verrassend antwoord.\n\nWanneer Romee hem vraagt met wie Simone volgens hem op date is, waagt Zach een (juist) gokje. Al zouden wij Bas nu niet meteen op deze manier omschrijven.\n\nZach blijft volhouden dat hij niet het probleem is.\n\nEn dan stelt Romee dé vraag waar iedereen het antwoord op wil kennen. De blonde verleidster wil weten of Zach dat nu zelf verstandig vond om bij het eerste vuurkamp al meteen z’n joker in te zetten.\n\nEen beetje maar.\n\nZach stelt daarna nog maar eens vast dat Simone voor issues zorgt, en niet hij.\n\nEn hij blijft volhouden.\n\nHaar enkele afleveringen geleden vergelijken met Stalin en Lenin was natuurlijk véééééééééél beter.\n\nHoewel Zach niets dan signalen afgeeft die erop wijzen dat hij liever single zou zijn, blijkt dat toch niet het geval te zijn.\n\nAh, daarom!\n\nNeem het van ons aan: toch vooral jij, Zach.\n\nAl lijkt de kans bijzonder klein dat Zach z’n zin zal krijgen. Simone ziet geen toekomst meer met Zach. En daar heeft ze een goede reden voor.\n\nNu ja, Simone geniet wel van haar tijd met ‘de witte strontvlieg’.\n\nEn dan is het tijd om...\n\nOok bij de andere dreamdates is het bedtijd. Voor Arda/Timtation een moment van reflectie.\n\nEerlijk? Wij snappen deze jongen niet.\n\nEn waarom zou Elke dat moeten geloven?\n\nVoor Zach is bedtijd een moment om alweer z’n charmantste zelve boven te halen tegenover Romee.\n\nEn dan is het tijd voor een afsluitend mysterie, namelijk: wie heeft er vannacht vieze dingen gedaan?\n\nTot volgende week!","Een gezicht van liefde, romantiek en een pijnlijke onthulling: dit was aflevering 14 van ‘Temptation Island’ ",nl
9918,"Coronavirusuitbraak in afgelegen inheemse gemeenschap in Amazone ondanks strenge isolatiemaatregelen kv\n\n22 mei 2020\n\n21u20\n\nBron: Reuters 4 Ondanks een streng verbod voor bezoekers, heeft het coronavirus Tres Unidos, een inheems dorp in het Braziliaanse Amazonewoud, toch kunnen bereiken. De kwetsbare gemeenschap langs de Rio Negro ligt op vijf uur van Manaus, de grootste stad in de Amazoneregio en een van de zwaarst getroffen steden van Brazilië.\n\nHet coronavirus kwam stilletjes het dorp van de Kambeba binnen, alsof het gedragen werd door de wind, zegt dorpschef Waldemir da Silva, die lokaal gekend staat als Tuxuau Kambeba. “Het virus is verraderlijk. We begonnen ziek te worden en dachten dat het een erge verkoudheid was. Godzijdank kregen de kinderen het niet”, vertelde de 61-jarige man aan Reuters. De Kambeba, die oorspronkelijk afkomstig zijn van de bovenloop van de Amazone in de bossen van Peru, zijn gekend voor hun beheersing van het boogschieten. Twee mannen uit het dorp hebben medailles gewonnen voor het Braziliaanse nationale team.\n\nRivieren\n\nHet virus bereikte Tres Unidos vermoedelijk via de Rio Negro, de reusachtige kronkelende rivier die het dorp verbindt met Manaus, dat op vijf uur varen ligt. De rivieren zijn de levensader van afgelegen gemeenschappen zoals deze, maar nu spelen ze vermoedelijk een sleutelrol in de verspreiding van het virus. Het drama van de 35 gezinnen in Kambeba’s stam herhaalt zich immers bij inheemse gemeenschappen in de hele Amazone: de epidemie verspreidt zich stroomopwaarts vanuit Manaus, waar de afdelingen intensieve zorgen overvol liggen en de doden ondertussen begraven worden in massagraven.\n\n\n\nHet virus brengt angst met zich mee, wegens het onvermogen om te weten wie besmet is, wegens de armtierige gezondheidszorg en zorgen over de toekomst van de inheemse bevolking.\n\nTraditionele geneeskunde\n\nFundacao Amazonia Sustentavel, een ngo in Manaus, probeert te helpen. De organisatie doneerde 80 coronatestkits die gisteren door de overheid naar het dorp van Kambeba werden gebracht. Drie mensen testten positief. Eerder werden al dertien gevallen bevestigd in het dorp waar in totaal 106 mensen wonen.\n\n“We vreesden dat het hele dorp besmet was, want veel mensen hadden symptomen, maar we konden het niet met zekerheid weten”, zegt Neurilene Kambeba, de verpleegster van het dorp. “We vechten om het virus te doen verdwijnen en opdat niemand zou sterven, want Manaus ligt erg ver en we geraken er mogelijk niet op tijd om een patiënt in kritieke toestand te redden.”\n\nDe zieke inwoners van het dorp worden behandeld met warme drankjes van traditionele kruiden, look, citroen en gember, op voorschrift van een van de vrouwelijke stamoudsten.\n\nTesten moeilijk in Amazone\n\nDe dorpen het dichtst bij Manaus zijn het meest kwetsbaar voor een besmetting met het coronavirus, zegt Virgilio Viana, hoofd van de Fundacao Amazonia Sustentavel. In vergelijking met andere landen loopt Brazilië flink achter met het uitvoeren van coronatests. De situatie is nog veel moeilijker in de Amazone, zegt hij.\n\nVolgens de Braziliaanse overheid is het moeilijk om testkits aan te kopen in het buitenland, maar nu het land de economie weer wil opstarten ondanks de stijgende dodentol, wordt het aantal tests opgedreven.",Coronavirusuitbraak in afgelegen inheemse gemeenschap in Amazone ondanks strenge isolatiemaatregelen,nl
9919,"Kunstenaar laat mensen met ‘kruidenserres’ op hoofd door Nieuwstraat lopen Jelle Couder\n\n24 mei 2020\n\n14u35 0 Brussel Mondmaskers zijn ondertussen helemaal ingeburgerd bij de winkelende mensen op de Brusselse Nieuwstraat, maar drie exemplaren spanden vrijdag de kroon. Als symbolische actie liet een Brusselse kunstenaar er drie mensen rondlopen met een draagbare serre op hun hoofd, compleet met kruidentuintje, “want dat versterkt de immuniteit”.\n\nHet opvallende werk komt van de Brusselse kunstenaar Alain Verschueren. Die deed hetzelfde project 15 jaar geleden als eens, voor zijn eindwerk aan de Academie voor Beeldende Kunsten in Brussel.\n\nIn coronatijden vond hij het werk opeens weer zeer toepasselijk. “Het zijn normaal gezien bubbels waarin de stad kalmer is en een beter parfum heeft”, zegt hij. “Nu hebben deze oases een andere werking. De kruiden zoals thijm en rozemarijn versterken de immuniteit en helpen om de effecten van een virus te verminderen.”",Kunstenaar laat mensen met ‘kruidenserres’ op hoofd door Nieuwstraat lopen,nl
9920,"MUZIEKTIPS. Duet tussen popprinsessen en dromen met Clouseau SDE\n\n22 mei 2020\n\n21u06 3 Muziek In een wereld van sociale media en streamingdiensten was het nog nooit zo makkelijk voor artiesten om muziek uit te brengen. Er verschijnt dagelijks dan ook heel wat nieuw materiaal, en dat maakt het meer dan ooit moeilijk om door de bomen het bos te zien. Gelukkig volgen we nieuwe releases van de grootste hitmakers steeds op de voet. Deze kersverse deuntjes mag je deze week absoluut niet gemist hebben.\n\nNieuwe singles\n\nDe opvallendste nieuwe single deze week moet wel ‘Rain On Me’ zijn, een duet tussen twee popprinsessen. Lady Gaga nodigde collega Ariana Grande uit voor dit catchy nummer, dat op haar zesde album ‘Chromatica’ zal staan. Die plaat verschijnt op 29 mei.\n\nNet zoals Bart Peeters in 2008 kiest Clouseau voor een nummer met de tot de verbeelding sprekende titel ‘California’. Alleen gaat het nu niet om een eerbetoon aan een café uit Boechout, maar wel om het verhaal van een meisje met grote dromen.\n\nNick Jonas die een nummer uitbrengt zonder broertjes Joe en Kevin? We zouden bijna gaan vrezen dat de wedergeboorte van The Jonas Brothers vroegtijdig ten einde gekomen is, maar niets is minder waar: de muzikant raakte zo geïnspireerd door de wereldwijde quarantaine, dat hij dit anthem uit z'n mouw schudde.\n\nNieuwe albums\n\nHet vierde album van The 1975, ‘Notes on a Conditional Form’, belooft een bijzondere luisterervaring voor fans van de Britse alternatieve rockband. De muziekpers noemt de plaat alvast “interessant en verwarrend"", maar ook “genre-overschrijdend en menselijk”. Dat belooft!\n\nCarly Rae Jepsen kennen we allemaal van hitje ‘Call Me Maybe’ uit 2011, maar de Canadese is gestaag aan haar verdere carrière blijven timmeren. Vandaag komt ‘Dedicated B Sides' uit, het vervolg op ‘Dedicated' uit 2019: een verzameling dansbare pophitjes.\n\nDe Australische Donny Benét krijgt ons altijd aan het dansen met z’n heerlijk foute eightiesgeluiden, en da’s op ‘Mr. Experience' niet anders. Laat je vooral niet afschrikken door de - eeuhm - ‘bijzondere’ coverfoto.\n\nOntdek bovenstaande nieuwigheden en meer van o.a. Laura Tesoro en Sia in de volledige playlist. Volg HLN op Spotify voor meer toffe lijstjes.\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.",MUZIEKTIPS. Duet tussen popprinsessen en dromen met Clouseau,nl
9921,"WHO: Zuid-Amerika nieuw epicentrum van pandemie RL\n\n22 mei 2020\n\n20u58\n\nBron: Belga, La Nación, Reuters 19 Zuid-Amerika is ""een nieuw epicentrum"" van de pandemie van het coronavirus, met een alarmerende toestand in Brazilië, dat heeft de Wereldgezondheidsorganisatie (WHO) vrijdag gezegd.\n\n""Zuid-Amerika is een nieuw epicentrum van de ziekte geworden. We zien het aantal gevallen in veel Zuid-Amerikaanse landen stijgen. De ongerustheid betreft veel van deze landen, maar het zwaarst getroffen is in dit stadium duidelijk Brazilië"", zei de verantwoordelijke voor noodsituaties bij de WHO, Michael Ryan, op een virtuele conferentie vanuit Genève.\n\nBrazilië\n\nBrazilië telt volgens de WHO bijna 300.000 gevallen en 19.000 doden op 210 miljoen inwoners, waarmee het op de derde plaats van de wereld komt wat het aantal gevallen betreft, na de Verenigde Staten en Rusland.\n\nDe drempel van 20.000 doden is al overschreden volgens een telling van het Franse persbureau AFP. Een collectief van Braziliaanse vorsers stelt dat de officiële cijfers vijftien keer lager liggen dan de realiteit en dat het land meer dan 3,6 miljoen besmette mensen heeft.\n\nVeel inwoners houden president Jair Bolsonaro medeverantwoordelijk voor de epidemie. Hij noemde het coronavirus meerdere malen “slechts een griepje”, ondanks het feit dat meerdere mensen in zijn directe omgeving besmet raakten. Bolsonaro is dan ook fel gekant tegen de lockdowns die de gouverneurs van verschillende Braziliaanse staten afkondigden.\n\nPeru en Ecuador\n\nOok buurlanden Peru en Ecuador zijn zwaar getroffen door de coronacrisis. In Peru werden al 108.000 besmettingen geconstateerd en overleden zeker 3.148 inwoners aan Covid-19. In Ecuador overleden al bijna 3.000 mensen door het coronavirus, en werden ruim 35.000 infecties geconstateerd.\n\nArgentinië\n\nTen zuiden van Brazilië, in Argentinië loopt het aantal besmettingen eveneens op. Inmiddels zijn 9.931 infecties geconstateerd. Al 419 Argentijnen overleden aan Covid-19 ondanks een nationale lockdown, die op 20 maart werd ingevoerd. Donderdag werden 468 nieuwe besmettingen vastgesteld. Het was het vierde dagrecord deze week. Lokale experts verwachten dat het aantal infecties binnen enkele weken zal ‘pieken’\n\nToch zijn de verschillen binnen het land enorm: volgens dagblad La Nación wordt bijna 90 procent van de besmettingen in de hoofdstad en provincie Buenos Aires gemeld, terwijl daar slechts 40% van de bevolking woont. Ook zijn er 9 provincies waar al twee weken geen enkele besmetting wordt geconstateerd.\n\nVorige week kondigde president Alberto Fernández de lancering van een door lokale wetenschappers ontwikkelde sneltest aan. De regering wil ruim 100.000 tests per week gaan produceren. “Dit is het werk van Argentijnse onderzoekers, geproduceerd in een Argentijns laboratorium. Dit is zeer belangrijk voor de ontwikkeling van het land omdat het laat zien dat we niet afhankelijk zijn van anderen”, aldus president Fernández.\n\nDe test is ook goed nieuws voor de Argentijnse financiën, want door de aanhoudende economische crisis heeft de regering weinig geld om medische hulpmiddelen te importeren uit het buitenland.\n\nLees ook:\n\nOliver (11) zat in Argentinië twee maanden in lockdown zonder ouders (+)\n\nBekijk ook:\n\nKritiek in Brazilië neemt toe: “Waarom heeft de overheid niet eerder iets gedaan?”",WHO: Zuid-Amerika nieuw epicentrum van pandemie ,nl
9922,"Zwaar getroffen eventorganisator heeft intussen al betere vooruitzichten: “Ticketverkoop voor volgend jaar loopt goed, mensen kijken uit naar 2021” Claudia Van den Houte\n\n22 mei 2020\n\n20u56 0 Haaltert Organisator Jeroen Wiggeleer uit Denderhoutem viel twee maanden geleden plots zonder inkomen, toen alle evenementen tijdelijk werden afgelast. 2020 wordt een financieel rampjaar, maar intussen heeft hij al betere vooruitzichten. De ticketverkoop voor verschillende shows die volgend jaar gepland staan, loopt opvallend goed. “Mensen hebben zin in volgend jaar. Ik zit ook met mijn gedachten al in 2021.”\n\n“Organisator met handen in het haar na afgelaste events”, schreven we op 12 maart, aan het begin van de coronacrisis. De lockdown werd pas enkele dagen later ingevoerd, maar het was net aangekondigd dat alle evenementen werden afgelast voor minstens weken, tot maanden - dat zou later duidelijk worden. Toen al zag Jeroen Wiggeleer minstens drie van de artiestenshows die hij organiseerde, vooral in culturele centra, afgelast. Dat aantal is alleen nog maar opgelopen. “Ik heb tot en met augustus tien eigen events én het voetbaldorp met de EK-wedstrijden op groot scherm dat ik samen met de gemeente en lokale handelaars zou organiseren in Haaltert, moeten aflassen of verschuiven”, vertelt Wiggeleer.\n\n“Daarnaast ben ik als artiestenkantoor ook heel actief en heb ik zelf tot en met eind september al heel wat artiesten moeten omboeken naar volgend jaar. Ik zal dus zeven maanden geen artiestenshow hebben kunnen verkopen in deze periode. Ik hoop nog een paar kleinschalige events uit de grond te stampen in de zomer, maar dat is afwachten en zal last minute werken worden.” In het najaar staan er nog een aantal shows gepland. “Het eerstvolgende concert, van Belle Perez op zondag 13 september om 20 uur in cc De Plomblom in Ninove, gaat voorlopig nog door, maar het blijft afwachten.”\n\nNu al veertig shows gepland in 2021\n\nWiggeleer kijkt nu vooral uit naar volgend jaar. “Ik ben steeds blijven doorwerken aan ons programma van volgend cultureel seizoen. Als de coronacrisis opnieuw geen roet in het eten strooit, zal 2021 een topjaar worden. Vanaf september staan er maar liefst veertig shows gepland tot juni volgend jaar. Ik heb de afgelopen weken dan ook de theaterconcerten van Stan Van Samang, Gene Thomas en Mama’s Jasje gelanceerd. Die zullen allemaal plaatsvinden in het voorjaar 2021 in cultuurcentrum De Plomblom in Ninove en doen het qua ticketverkoop heel goed. Je merkt dat de mensen ernaar hunkeren om terug naar concerten en events te kunnen gaan. Twee shows van Mama’s Jasje zijn zelfs al uitverkocht. Verder staan ook onder meer Les Truttes, goochelaar Nicholas en Bart Herman on Tour nog op het programma. En na de zomer zullen er nog een pak shows worden gelanceerd.”\n\nTwee shows van Mama’s Jasje in het voorjaar van 2021 zijn nu zelfs al uiterverkocht Organisator Jeroen Wiggeleer\n\n“Ik hoop dat de mensen nu nog meer naar concerten in hun eigen streek zullen komen en niet naar Gent, Hasselt of Antwerpen zullen rijden voor dezelfde artiesten die ik naar de regio haal. Dat is ook lokaal kopen en het is een pak minder ver rijden. Ik vind het trouwens heel erg dat heel de eventsector maar een eenmalige steun van 3.000 euro krijgt, terwijl wij meer dan zes maanden zonder werk zitten Dat staat toch niet in verhouding? Ik vind het echt erg dat de regering iedereen in de hele eventsector in de kou laat staan, van technieker tot organisator en artiest. En we zijn met velen. Ik wil 2020 snel vergeten en droom al van 2021.”\n\nMeer info en tickets via www.jeroenevents.be.","Zwaar getroffen eventorganisator heeft intussen al betere vooruitzichten: “Ticketverkoop voor volgend jaar loopt goed, mensen kijken uit naar 2021”",nl
9923,"Zoerselse leiders blij dat zomerkampen mogen doorgaan: “Maar de organisatie wordt nog een grote uitdaging” emz\n\n22 mei 2020\n\n20u29 3 Zoersel Vrijdagavond viel de beslissing dat de zomerkampen ondanks de coronacrisis toch mogen doorgaan. Dat mag wel enkel in contactbubbels van maximaal vijftig personen. Op dat nieuws reageren Chiro Waks, KLJ en Scouts Zoersel positief, ook al bestaat nog niet over alles duidelijkheid. “Het is natuurlijk de grote vraag of het kamp wel even plezant kan zijn als normaal”, aldus Niels Van Winckel (19), groepsleider van Scouts Zoersel.\n\nDe ministers van Jeugd hebben in overleg met de virologen de knoop doorgehakt over de zomerkampen. Die mogen doorgaan, maar er zijn wel een paar voorwaarden aan verbonden. Zo moeten de contactbubbels beperkt blijven tot vijftig personen. Daarnaast zullen er strenge hygiënische voorschriften gelden.\n\nZo komt er ook voor de jeugdbewegingen in Zoersel een einde aan de onzekerheid over het feit of ze nu op kamp zouden mogen of niet. “Het is bangelijk dat we toch al iets met onze leden mogen doen”, zegt KLJ-groepsleider Pieter Van Ginkel (22). Klassieke spelen als ‘Dikke Bertha’ zullen wel niet kunnen. “We vertrouwen voor wat mag en niet mag op het gezond verstand van onze leiding”, zegt Charlotte Vertongen, groepsleidster van Chiro Waks Zoersel.\n\nFlexibel\n\nHet besluit roept toch heel wat vragen op. Zo is het onduidelijk of met iedereen op kamp gaan mogelijk is. Terwijl Chiro en Scouts Zoersel normaliter met een honderdtal leden en begeleiders op kamp gaat, loopt dat bij KLJ Zoersel op tot honderdvijftig personen. Voor Chiro Waks en de Scouts betekenen dat twee bubbels, voor KLJ Zoersel zelfs drie. Op zich kan iedereen samen op kamp, indien de contactbubbels qua slapen, eten en materiaal per contactbubbel gesplitst worden. “Spelmateriaal voor drie groepen voorzien, wordt niet evident”, verduidelijkt Van Ginkel.\n\nDe timing om dat alles te bekijken, komt wel wat ongelukkig. “Het is vlak voor de examens. We hebben ook andere dingen aan ons hoofd”, vertelt Van Winckel. Toch zullen de drie jeugdbewegingen snel overgaan tot intern overleg. “De organisatie wordt een grote uitdaging. We komen morgen (zaterdag, red.) samen met de groepsleiding en volwassen begeleiders om alles te bespreken. Veel activiteiten zullen anders moeten, maar met het probleemoplossend denken en de flexibiliteit van Chiro Waks wordt dat geen probleem”, besluit Vertongen.",Zoerselse leiders blij dat zomerkampen mogen doorgaan: “Maar de organisatie wordt nog een grote uitdaging”,nl
9924,"Onze man in Engeland ziet hoe Vertonghen in harten van Spurs-fans zit: “Hij wist hoe zich populair te maken” KTH/MXG/GVS\n\n22 mei 2020\n\n20u24 0\n\nNa acht jaar zal Jan Vertonghen (33) andere oorden opzoeken. Kristof Terreur, onze man in Engeland, legt uit waarom hij bij de Tottenham-fans voor altijd in de harten zit. “Hij bracht stabiliteit in de defensie, maar verdedigde ook altijd met lef. De typische Ajax-school, met de borst vooruit en geen schrik om een risico te nemen.”\n\n“Maar hij wist ook hoe zich populair te maken. In de derby met Chelsea daagde hij Fernando Torres uit, of in een andere wedstrijd trok hij prompt de broek van een Aston Villa-speler naar beneden. Dat maakt je populair bij de fans. Bovendien liet hij merken dat hij alles voor de club zou doen, zei hij nooit iets verkeerd over Tottenham en ging hij nooit bewust op zoek naar een andere uitdaging - hij was loyaal. Als je de favoriete elftallen van de Spurs-fans bekijkt, zal hij er samen met mannen als Kane, Bale, Modric en onze Dembélé vaak instaan. Hij zal er herinnerd worden als een van de beste verdedigers in de periode tussen 2012 en 2020.”\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.\n\n“In Premier League onderschatten ze belang van ervaring”\n\nMet Vertonghen vertrekt er wellicht dus opnieuw een Rode Duivel uit de Premier League. Hoe komt dit? “Er komt stilaan een einde aan de cyclus van onze gouden generatie”, licht Terreur toe. “Eens ze boven de dertig zijn, wordt het moeilijk om de intensiteit aan te houden. En Premier League-clubs kijken in eerste instantie ook naar hun business, en dan zijn spelers ouder dan dertig niet zo interessant meer. Vaak krijgen ze dan ook maar contracten van één jaar, wat veel spelers niet willen. In Engeland wordt ervaring dus niet echt geapprecieerd. Dat onderschatten ze.”\n\nLees ook:\n\nHet einde van SuperJan bij Spurs: Tottenham maakt zich na acht jaar op voor afscheid van Vertonghen\n\n\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.",Onze man in Engeland ziet hoe Vertonghen in harten van Spurs-fans zit: “Hij wist hoe zich populair te maken” ,nl
9925,"rampen en ongevallen, economie, business en financiën, ramp, natuurramp, economische sector, De Watergroep, Inge Lenseclaes, Overijse, VA",Drive-in voor waterbedeling gestart: “Denk ook aan minder mobiele buren alstublieft”,nl
9927,Hals gemeenteraadslid in raad van bestuur De Vlaamse Waterweg Bart Kerckhoven\n\n22 mei 2020\n\n20u10 14\n\nHet Halse gemeenteraadslid Sven Pletincx (N-VA) zetelt voortaan in de raad van bestuur van De Vlaamse Waterweg. Het agentschap beheert waterwegen en bruggen in heel Vlaanderen en heeft met de grote moderniseringswerken aan het Kanaal Brussel-Charleroi in Halle ook in Halle een grote werf lopen. Pletincx is van opleiding ingenieur en verdiepte zich eerder al in de geplande werken aan de Bospoortbrug en de werken aan de Zuid- en Zennebrug. De Vlaamse Regering benoemt de leden van de raad van bestuur. Een mandaat in het bestuur duurt vijf jaar.,Hals gemeenteraadslid in raad van bestuur De Vlaamse Waterweg,nl
9928,"Artiesten ‘Liefde voor Muziek’ scoren in Ultratop SDE\n\n22 mei 2020\n\n20u06 10 Muziek De afgelopen editie van ‘ De afgelopen editie van ‘ Liefde voor Muziek ’ heeft weer enkele muzikale pareltjes opgeleverd. Dat vertaalt zich ook in de hitlijsten, waar de deelnemende muzikanten erg populair blijken.\n\nBovenaan de Ultratop 200 vinden we het verzamelalbum ‘Liefde voor Muziek 2020'. Het live-album, met daarop de beste covers van alle deelnemende artiesten, gaat daarmee de voorbije edities - van 2016 tot 2019 - achterna. Het debuutalbum van The Starlings, ‘Don’t Look Back’, staat in diezelfde hitlijst op de tweede plaats. Het nieuwe album van Regi, ‘Vergeet de tijd’, vervolledigt de top drie.\n\nEn Regi scoort ook in de Ultratop 50. Z'n ‘Kom wat dichterbij’, een samenwerking met Jake Reese en OT, staat al drie weken bovenaan de lijst. Ook The Starlings zijn in die lijst terug te vinden met hun ‘Little Submarine', op plaats 11. Op plaats 36 staat opnieuw Regi met zijn versie van ‘Zo ver weg’.\n\nLees ook:\n\nRegi tussen hitparade-record en bange vooruitzichten: “Elke gunt mij weleens een baaldag, maar géén twee na elkaar” (+)\n\n‘Liefde voor Muziek’ doet carrière The Starlings ontploffen: “Na anderhalf jaar al de Lotto Arena geboekt”\n\nVeel tranen, gelach en - uiteraard - muziek: het beste uit dit seizoen van ‘Liefde voor Muziek’\n\nRegi is de meest succesvolle Belg in 25 jaar Ultratop: “De dag dat ik geen hits meer maak, stop ik ermee” (+)\n\nGeen terugkeer van Milk Inc. tijdens Regi’s Sportpaleisconcert: “We komen pas terug als Linda er zin in heeft”\n\nAflevering van ‘Liefde voor Muziek’ gemist? Herbekijk alles op VTM GO.",Artiesten ‘Liefde voor Muziek’ scoren in Ultratop,nl
9929,"Exclusief voor abonnees\n\nPORTRET. Egbert Lachaert, de nieuwe voorzitter met “hoge aaibaarheidsfactor”\n\nFleur Mees\n\n22 mei 2020\n\n20u06\n\n0\n\nTweede keer, goede keer. Acht jaar na zijn eerste poging, mag Egbert Lachaert zich voorzitter van de Vlaamse liberalen noemen. Een onbekende voor het brede publiek, maar gekend als een charismatische dossiervreter met een grote aaibaarheidsfactor binnen zijn partij. Een portret.","PORTRET. Egbert Lachaert, de nieuwe voorzitter met “hoge aaibaarheidsfactor”",nl
9930,"Politie vangt korenslang in Venetiëlaan Alexander Haezebrouck\n\n22 mei 2020\n\n20u00 3\n\nAgenten van de politiezone Gavers en de brandweer werden vrijdagmiddag opgeroepen voor een korenslang in de Venetiëlaan. Het dier kon vrij snel gevangen worden. De slang bewoog niet veel waardoor de agenten vreesden dat het dier was aangereden. De korenslang werd naar het opvangcentrum voor reptielen SOS Reptiel in Brugge gebracht. Ze is in goede gezondheid. Het is voorlopig nog een raadsel waar de slang vandaan kwam. Een korenslang is een slang die makkelijk tam te maken is. Ze eet vooral kleine knaagdieren zoals muizen, ratten, vleermuizen en vogels.",Politie vangt korenslang in Venetiëlaan,nl
9931,"Auto’s botsen (alweer) aan Aveve-winkel: twee mensen naar het ziekenhuis VHS\n\n22 mei 2020\n\n19u59 12\n\nLangs de Kruisekestraat in Wervik, ter hoogte van de Aveve-vestiging, gebeurde vrijdagnamiddag nog maar eens een ongeval. Twee auto’s botsten er. Dat gebeurde, zoals wel meer, toen een automobilist de parking verliet terwijl op de Kruisekestraat een ander voertuig kwam aangereden. Een botsing was onvermijdelijk. De materiële schade was aanzienlijk. De twee bestuurders werden naar het ziekenhuis overgebracht. Eén van hen was lichtgewond, de andere in shock. De Kruisekestraat werd een tijdlang plaatselijk afgesloten. Nadat de brandweer rijweg weer proper had gemaakt en de wrakken getakeld waren, werd opnieuw verkeer toegelaten. Dat er al vrij veel ongevallen gebeurden op die plek, heeft veel te maken met het feit dat er nogal wat bezoekers van Aveve hun wagen langs de weg parkeren. Daardoor is het zicht er beperkt voor wie van de parking wegrijdt.",Auto’s botsen (alweer) aan Aveve-winkel: twee mensen naar het ziekenhuis,nl
9932,"Pijnlijke foto van Graslei na zomerse feestdag: “Hier doen we alsof er niks aan de hand is” Redactie\n\n22 mei 2020\n\n19u59 0 Gent Een berg vuilniszakken, vooral van fastfoodketens, ontsierden donderdag de Graslei. Het resultaat van een zomerse dag met veel passage langs de meest populaire ‘zonnebank’ van Gent. “Hier word ik kwaad van”, reageert schepen van Openbare Netheid Bram Van Braeckeveldt (Groen).\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.\n\nHet was een redelijk drukke dag in de stad vrijdag, vooral door de zomerse temperaturen. Er werd blijkbaar veel samen gegeten en gedronken, maar opruimen was een ander verhaal. Op Twitter deed de foto vol afval al snel de ronde. “We zijn nog altijd in een situatie van een halve lockdown, maar aan de Graslei in Gent leek het ‘s avonds alsof er niets aan de hand is. Kunnen we de lokale Quick en McDonald’s niet verplichten om statiegeld in te voeren op hun verpakkingen? Ik stel voor € 10!”, staat te lezen in de post.\n\nSchepen Van Braeckeveldt reageerde gepikeerd. “Te gemakkelijk om er van uit te gaan dat Ivago het weer zal komen opruimen. Statiegeld en herbruikbaar materiaal zou dit inderdaad voorkomen. Wij zijn trouwens al langer vragende partij voor statiegeld.",Pijnlijke foto van Graslei na zomerse feestdag: “Hier doen we alsof er niks aan de hand is”,nl
9933,Exclusief voor abonnees\n\nZijn we voor de eerste keer op weg naar code rood? “Drinkwater is een luxeproduct”\n\nMarc Coppens\n\n22 mei 2020\n\n19u45\n\n0,Zijn we voor de eerste keer op weg naar code rood? “Drinkwater is een luxeproduct”,nl
9934,"Milou en Heikki uit ‘Temptation Island' vormen niet langer een koppel SDE\n\n22 mei 2020\n\n19u44 9 Showbizz Heikki en Milou namen vorig jaar deel als koppel aan ‘Temptation Island’. Ze overleefden de relatietest, maar na een stormachtige periode is hun relatie nu definitief voorbij. Dat laat Milou op Instagram weten.\n\nDe Instagram Stories van Milou spreken boekdelen: “Our relationship is over"", schrijft de Nederlandse bij een innige foto van haar en de Vlaamse Heikki. “Via deze weg wil ik jullie laten weten dat ik en Heikki uit elkaar zijn."" In 2019 namen de twee als koppel deel aan ‘Temptation Island’. Hoewel ze op het eiland bij elkaar de nodige jaloezie opwekten, slaagden ze erin om ‘Temptation Island’ zonder relatiebreuk af te sluiten. Maar in de reünie-aflevering was te zien hoe het koppel toch uit elkaar was. De gevoelens bij Milou waren verdwenen, al bleef Heikki hopen op een hereniging. Volgens een pancarte kwam die hereniging er ook, maar was die van korte duur. De breuk zou nu definitief zijn. Maar de liefde bleek te sterk, en in juni vormden ze alweer een koppel. “True love beats everything” - echte liefde overwint alles - schreef Milou bij een foto waarop ze haar Heikki kust. Heikki deelde dezelfde foto, en schreef erbij: “True love will always find his way” - ware liefde zal altijd z’n weg vinden.\n\nDe twee gingen later samenwonen en lieten zelfs matchende tatoeages zetten. Ze kozen voor de toepasselijke woorden ‘Our Way’, wat ‘onze manier’ betekent. Een duidelijke knipoog naar hun woelig liefdesleven.\n\nNu lijkt de liefde dan toch echt definitief voorbij.\n\nLees ook:\n\nHeikki en Milou uit ‘Temptation Island’ zijn opnieuw een koppel\n\n\n\nDe liefde is nog groot: ‘Temptation’-Heikki en Milou laten matchende tattoos zetten\n\n",Milou en Heikki uit ‘Temptation Island' vormen niet langer een koppel,nl
9935,"Géén Straatfeetsen ? Dan maar een Straatfeesten Deluxe Livestream: 6 dj’s spelen elk een uur vanuit Mimuze Toon Verheijen\n\n22 mei 2020\n\n19u41 9 Kalmthout Wanneer de feestvierders niet naar de Straatfeesten kunnen, dan komen de Straatfeesten wel naar de feestvierders. Op zaterdag 30 en zondag 31 mei zullen telkens drie dj’s een uur lang via een livestream de muziek tot in uw kot brengen. Zowel Mimuze als de gemeente Kalmthout verleenden hun medewerking. “We zullen de beleving compleet maken door aan te geven waar iedereen een ‘take-away-fondke’ kan leggen”, knipoogt Luc Pockelé.\n\nHeel wat organisatoren van festivals hielden hun hart al vast bij het steeds langer duren van de coronacrisis en voor iedereen kwamen het dan ook hard aan dat de zomereditie van 2020 geschrapt moest worden. Dat was ook voor de Straatfeesten die normaal tijdens het weekend van 30 en 31 mei zouden plaatsvinden. “Maar daar hebben we iets op gevonden”, lacht medeorganisator Luc Pockelé. “We dachten eerst een mix van wat dj’s online te zetten of een live-set via facebook, maar dan heb je weer het risico dat je er na een half uur wordt afgezwierd. Maar na wat brainstormen besloten we het iets professioneler aan te pakken. Mimuze sprong graag mee op de kar en ook de gemeente Kalmthout heeft zijn medewerking verleend.”\n\nEigen platform\n\nDe komende dagen zullen beetje bij beetje de namen van de dj’s gelost worden. Die zullen dan elk een uur spelen. “We moesten iets doen om de beleving toch een beetje levendig te houden”, zegt Luk Pockelé. “Omdat we nogal een divers publiek hebben, hebben we gekozen voor zes verschillende stijlen. We gaan ze via een eigen streamingplatform tot bij de mensen brengen. We hopen zo om al onze bezoekers toch even te kunnen laten genieten van de muziek van De Straatfeesten, in hun eigen kot. Kwestie van die dans spieren toch wat te onderhouden. En om de sfeer er helemaal een beetje in te houden, zullen we ook wat adressen meegeven waar er een goed fondke gelegd kan worden. Een frietje steken of een laagje humus leggen, je vind het allemaal op www.kalmthout.be/takeaway. De livestream is uiteraard gratis.\n\nZware klap\n\n“Toen we de knoop moésten doorhakken, kwam het bij elk van de organisatie maar zeker ook de vrijwilligers hard aan. Héél hard. Het is iets waar je vanaf de eerste dag na het afsluiten van de Straatfeesten alweer aan denkt de volgende editie. Maar niet alleen voor ons, de vrijwilligers is het een klap. Denk maar aan al de verenigingen die er een meer dan aardige cent aan overhouden om bij ons te komen helpen.”\n\nGéén publiek\n\nDe organisatie van de Straatfeesten Deluxe Livestream benadrukt wel dat er géén bezoekers zijn toegelaten in Mimuze. “De zaak blijft ontoegankelijk voor het publiek”, zegt Luk Pockelé. “We hebben alles nauwgezet overlopen met de veiligheidscoördinator van de gemeente en de politie. We zullen er ook voor zorgen dat alle maatregelen rond Covid-19 gevolgd zullen worden zoals de social distance, het ontsmetten van de dj-booth en andere.”\n\nWebshop\n\nLast but not least pakt de organisatie nog uit met een echte webshop met gadgets als t-shirts, bekers, weerbestendige bierkaartjes en andere spullen. “Vaak horen we dat veel sympathieke bezoekers van ons festival ‘De Straatfeesten een heel jaar willen dragen. Dat zal vanaf dan ook echt kunnen.”\n\nDe livestream zal op beide dagen vanaf 20 uur op http://live.straatfeesten.com",Géén Straatfeetsen ? Dan maar een Straatfeesten Deluxe Livestream: 6 dj’s spelen elk een uur vanuit Mimuze,nl
9936,"Kinderen en jongeren mogen komende zomer op kamp: dit zijn alle voorwaarden TTR\n\n22 mei 2020\n\n19u40\n\nBron: VTM NIEUWS, Belga 1024 Kinderen en jongeren kunnen komende zomer op kamp. Daarnaast mogen buurtspeeltuinen in open lucht vanaf woensdag 27 mei opnieuw open. Dat heeft Vlaams minister van Jeugd Benjamin Dalle (CD&V) vanavond tijdens een persconferentie gezegd. Ook kampen in het buitenland mogen doorgaan, maar slechts tot maximum 150 kilometer vanaf de Belgische grens.\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.\n\nKinderen en jongeren kunnen komende zomer op kamp. DAt heeft minister van Jeugd Benjamin Dalle (CD&V) vandaag in samenspraak met virologen, de GEES en jeugdorganisaties beslist. “De kampen kunnen doorgaan vanaf 1 juli. Dat is bijzonder goed nieuws voor de kinderen en jongeren die op een beslissing zaten te wachten. Het creëert hoop en perspectief voor kinderen die in een heel moeilijke periode zitten”, aldus Dalle. In totaal zullen meer dan 23.000 zomerkampen en activiteiten kunnen doorgaan in Vlaanderen en Brussel.\n\nDaarnaast werd beslist dat de buurtspeeltuinen in open lucht vanaf woensdag 27 mei, door de lokale autoriteiten heropend kunnen worden voor kinderen tot en met 12 jaar. Grotere speeltuinen in parken kunnen onder toezicht van de lokale autoriteiten worden geopend onder dezelfde voorwaarden als sportactiviteiten (maximaal 20 kinderen tegelijk). Speeltuinen op het terrein van dierentuinen, musea et cetera kunnen worden heropend onder toezicht van de uitbater om drukte te voorkomen.\n\nBubbels met 50 personen\n\nOm alles in goede banen te leiden, heeft de sector een basishandleiding opgesteld met enkele regels die voor het hele jeugdaanbod van kracht zullen zijn. “De belangrijkste organisatorische maatregel is dat de activiteiten opgesplitst worden in contactbubbels van maximum vijftig personen (kinderen, jongeren en begeleiding inbegrepen). Grotere kampen kunnen doorgaan, maar op voorwaarde dat ze opgesplitst worden in bubbels van vijftig”, zegt Jurgen Sprangers, directeur van Bataljong. “Dit wil zeggen gescheiden eten, spelen, sporten en slapen. Binnen eenzelfde bubbel is er geen fysieke afstand nodig, tussen de verschillende bubbels wel.” Minister Dalle voegt hieraan toe dat je “vleeshoop of Dikke Bertha dit jaar beter niet kan spelen”.\n\nDe beperking voor jeugdkampen, hoeft niet noodzakelijk slecht nieuws te zijn voor grote groepen. “Op één kampsite kunnen meerdere bubbels zitten, maar de bedoeling is wel dat die niet fysiek met elkaar in contact komen”, zo verduidelijkt viroloog Marc Van Ranst nog in VTM NIEUWS.\n\n“Voor bepaalde risicogroepen zal een medisch attest gevraagd worden”, gaat Sprangers verder. “Contactonderzoek is van groot belang. We gaan in het jeugdaanbod registreren welk kind op welke activiteit was en zullen dat onderbouwen met medische fiches voor die kinderen.” Wie ziektesymptomen heeft, kan niet deelnemen. Risico dat kinderen toch ziek worden op kamp is er natuurlijk altijd. Is dat het geval, dan zal de hele bubbel van vijftig personen opgevolgd worden en gevraagd worden om in quarantaine te blijven, aldus nog Van Ranst.\n\nBuitenlandse kampen\n\nOok buitenlandse jeugdkampen kunnen doorgaan, maar slechts tot maximum 150 kilometer vanaf de Belgische grens. “Wanneer een kind ziek wordt, kunnen de ouders het kind op een haalbare manier ophalen en naar huis brengen”, luidt de verklaring voor deze maatregel.\n\nVerder wordt benadrukt dat hygiëne op kamp zeer belangrijk is. “Mondmaskers zijn op het kamp zelf niet noodzakelijk, maar wanneer we in contact treden met externen - mensen die zich dus buiten het kamp of de jeugdwerking bevinden - dan hebben we voor iedereen ouder dan 12 jaar mondmaskers voorzien”, zegt Sprangers. Ook ouders, die bijvoorbeeld de kinderen komen afzetten of ophalen, moeten dat met een mondmasker doen.\n\n“We gaan materiaal per bubbel voorzien, zoals stiften en scharen. Groter materiaal kan gewisseld worden, maar dan moeten de contactoppervlakten gereinigd worden. We kiezen ervoor om de activiteiten zo veel mogelijk in open lucht te laten doorgaan. Het is ook nog mogelijk om de locatie te verlaten, maar dat is belangrijk dat het in een bubbel gebeurt en dat we de afstand tot externen respecteren”, klinkt het tijdens de persconferentie. Het is belangrijk om contact met externen zo veel mogelijk te vermijden. Een tweedaagse organiseren, is daarom niet mogelijk. Ook massaspelen zijn niet toegelaten.\n\nSpeelpleinwerking\n\nJeugdorganisaties en speelpleinen zullen een basishandleiding met tien parameters krijgen. Die zijn afgetoest met de experten en zijn gebaseerd op cijfers die de voorbije weken zijn bijgehouden. “Bij speelpleinwerking gaan er telkens andere kinderen en jongeren per dag naartoe. We werken met voorinschrijvingen, maar niet zonder een aantal plaatsen open te laten voor kinderen die op de dag zelf kunnen aansluiten”, zegt Sprangers. Zo kunnen kinderen en jongeren in een kwetsbare situatie ook opgevangen worden. Voorts wordt meegedeeld dat er met tijdstippen zal gewerkt worden waarbinnen ouders hun kinderen kunnen brengen en ophalen.\n\nDaarnaast wordt afgeraden om “met de bus op uitstap te gaan naar een pretpark of andere plekken waar kinderen en jongeren met veel anderen in contact komen”.\n\nJeugdhuizen\n\nOok jeugdhuizen, ontmoetingswerking en jeugd(informatie)centra kunnen hun activiteiten weer opstarten voor contactbubbels van maximaal 50 jongeren. Hier moeten jongeren en begeleiders ouder dan 12 jaar de veiligheidsafstand blijven respecteren. Jeugdhuizen die ook een horecafunctie hebben, moeten de algemene regels voor de horeca respecteren.\n\nDe volgende vergadering van de Nationale Veiligheidsraad zal plaatsvinden op woensdag 3 juni. Centraal staan dan de culturele sector, de sport en de horeca. Maar er zal ook bekeken worden wanneer en in hoeverre het mogelijk is om meer sociale contacten toe te laten, religieuze ceremonies opnieuw te laten plaatsvinden en evenementen van verschillende grootte deze zomer te laten doorgaan.\n\nOndersteuningsmateriaal\n\nDe Ambrassade, die de jeugdwerking en Vlaanderen ondersteunt, heeft al allerhande ondersteuningsmateriaal klaar, aldus Directrice Eva Vereecke. Voor alle verschillende soorten jeugdwerk - jeugdbewegingskampen, dagaanbod en speelpleinen, vakantiekampen met overnachting, vakantiekampen zonder overnachting en jeugdhuizen en ontmoetingscentra - zijn specifieke zomerplannen opgesteld. Daarnaast zijn er infofiches met pictogrammen en gidsen voor jongeren en ouders uitgewerkt, net als FAQ’s op de website watwat.be.\n\nDe sector heeft ook een noodprocedure en een permanentiesysteem klaar voor als er iemand ziek zou worden op kamp of tijdens een activiteit.\n\nDe beslissing om zomerkampen toch te laten doorgaan is “een enorme opluchting”, zo klinkt het bij Scouts en Gidsen Vlaanderen. De koepelorganisatie van de jeugdbeweging heeft er alle vertrouwen in dat de leiding haar verantwoordelijkheid zal opnemen en dat kampen veilig zullen verlopen. “We willen graag op kamp, maar we willen ook veilig op kamp”, aldus woordvoerder Jan Van Reusel.\n\nLees ook: Belgische warboel maakt coronacrisis nog zwaarder: drie lessen die we kunnen trekken uit de ‘coronapapers’ (+)",Kinderen en jongeren mogen komende zomer op kamp: dit zijn alle voorwaarden,nl
9937,"Sterke cannabisgeur doet dealers de das om\n\nKristien Bollen\n\n22 mei 2020\n\n19u36 12 Diest Een politieploeg van zone Demerdal-DSZ werd woensdag rond 20.30 uur opgeroepen om naar een appartementsgebouw in het centrum van Diest te gaan. Bewoners van het gebouw klaagden over een sterke cannabisgeur die vanuit een appartement kwam.\n\nToen de politie aanklopte, duurde het erg lang voor de deur werd geopend. Ook tijdens de aanwezigheid van de politie binnen in het appartement gedroegen de bewoners zich eigenaardig. Omwille van de vele aanwijzingen dat er zich drugs bevonden in dit appartement, werd er een drugshond ingezet en hield de politie een huiszoeking. De agenten troffen 490 euro cash geld, een precisieweegschaal, cocaïne in verschillende paxons en een ruime hoeveelheid cannabis aan. De cannabis zat onder andere verstopt in een zwarte rugzak in de dakgoot van het gebouw. Het parket vorderde de onderzoeksrechter tegen de twee bewoners van het appartement op verdenking van handel in verdovende middelen. Zij werden vrijdagnamiddag voorgeleid bij de onderzoeksrechter in Leuven. Eén persoon werd aangehouden.",Sterke cannabisgeur doet dealers de das om<br />,nl
9938,"Nu de winkels weer open zijn, komen ook de koopzondagen terug Sabine Van Damme\n\n22 mei 2020\n\n19u35 44 Gent Wekenlang waren zo goed als alle winkels dicht, en dus hebben die wel wat in te halen. Gelukkig mogen ook meteen de koopzondagen weer starten, meldt Veli Yüksel. 7 juni is de eerste al.\n\n“Na afweging van de pro’s en de contra’s werd in de taskforce handel en horeca (een uitbreiding van het Dagelijks Bestuur van PuurGent) beslist om de koopzondag van juni te behouden en die ook te laten promoten door PuurGent.” Dat antwoordt schepen van middenstand Sofie Bracke op een vraag van Veli Yüksel. “Ook de service gratis openbaar vervoer wordt vanaf juni weer ingezet. PuurGent wijst in de communicatie en promotie op de veiligheidsmaatregelen die zowel door de Lijn als door we winkeliers worden genomen zodat het voor iedereen veilig is om te komen (run)shoppen in Gent en het openbaar vervoer te gebruiken.”\n\nYüksel is tevreden met die beslissing. “De handelaars hebben een zware periode achter de rug en verdienen alle steun van de Stad. De koopzondagen zullen zorgen voor extra omzet, maar ook voor een spreiding van shoppers over een weekend, en ook dat is een goede zaak. De klanten spreiden over zaterdag én zondag maakt het makkelijker om de afstandsregels te respecteren.”\n\nElke eerste zondag van de maand is een koopzondag, dat is nu al enkele jaren een traditie. Het openbaar vervoer rijdt op die koopzondagen ook gratis. “Dat zal ook nu zo zijn”, weet Yüksel. “Dat gratis openbaar vervoer op een koopzondag kost de Stad 30.000 euro.”","Nu de winkels weer open zijn, komen ook de koopzondagen terug",nl
9939,"Coronacrisis treft groentebedrijf van gewezen schepen Frank Gheeraert: “Het is de bedoeling dat we een doorstart maken, maar dat zal enkel kunnen in betere tijden” Christophe Maertens Erik De Block\n\n22 mei 2020\n\n19u35 10 Langemark-Poelkapelle Het groenteverwerkingsbedrijf Gheer-aard uit Langemark-Poelkapelle is failliet. Zaakvoerder en gewezen schepen Frank Gheeraert moest noodgedwongen de boeken neerleggen omdat er door de coronacrisis geen bestellingen meer binnenkwamen. Ook had het bedrijf net zwaar geïnvesteerd in een nieuwe locatie. “Vooral het feit dat er op korte termijn geen beterschap in zicht is, deed ons deze zware beslissing nemen.”\n\nJe hoeft geen econoom te zijn om te zien dat de coronacrisis onze bedrijven zware klappen toebrengt. De horeca is bijvoorbeeld een sector waar het heel bang afwachten is op hoe het allemaal zal aflopen, maar ook bij veel toeleveringsbedrijven ziet het er niet goed uit en wordt voor faillissementen gevreesd. Een zaak waar de boeken nu al noodgedwongen moesten worden neergelegd, is het groenteverwerkingsbedrijf Gheer-aard uit de Klerkenstraat in Langemark-Poelkapelle.\n\nFeestzalen\n\nDe zaak was gespecialiseerd in rauwkostgroenten, maaltijdsalades, fruitsalades en versneden groenten. Eind 2015 namen huidig zaakvoerder Frank Gheeraert en zijn echtgenote het roer over. Net voor de coronacrisis investeerden de zaakvoerders nog in een nieuw gebouw in de industriezone van Ieper. “Onze klanten bestaan voor 15 procent uit winkels, de rest situeert zich in de horeca. Zo leverden we veel aan feestzalen”, aldus Frank Gheeraert. “Net die laatste is de schakel die de voorbije maanden bijna volledig wegviel. Dat gegeven samen met de kost van ons nieuw gebouw werd heel zwaar om dragen. We werkten nog voor het Jan Yperman Ziekenhuis, maar dat was niet genoeg om de boel draaiende te houden.”\n\nDit bedrijf werd opgericht door mijn ouders en het doet pijn om te stoppen. Ook voor mijn medewerkers die niet meer opnieuw aan de slag kunnen, is dit echt niet aangenaam Frank Gheeraert\n\n“Omdat we niet volledig stopten, konden we geen beroep doen op de premies die de overheid door corona uitschrijft”, aldus Gheeraert. “Vooral het feit dat er nog geen vooruitzicht op beterschap is, deed ons besluiten de boeken neer te leggen. Het is de bedoeling dat we een doorstart maken, maar we zullen dat enkel doen in betere tijden.”\n\nGeen werk meer\n\nVoor de zaakvoerder en zijn echtgenote was het geen gemakkelijke beslissing. “Dit bedrijf werd opgericht door mijn ouders en het doet pijn om te stoppen”, klinkt het. “Ook voor mijn medewerkers die niet meer opnieuw aan de slag kunnen, is dit echt niet aangenaam.” Bij Gheer-aard werkten in 2019 nog 9 personeelsleden. Vorige week donderdag kregen de vijf overgebleven werknemers het nieuws van het faillissement.\n\nVeel bedrijven riskeren nog lang te slabakken door te weinig vraag, omdat hun businessmodel is aangetast of hun kapitaalbuffers onder druk staan. Zonder bijkomende steun kunnen dus alsnog veel bedrijven en jobs verdwijnen Hans Maertens, VOKA\n\nOndertussen vraagt Voka, het Vlaams netwerk van ondernemingen, de overheid dringend in te grijpen om een sociaal bloedbad te voorkomen. “Uit onze enquêtes bij bedrijven blijkt dat één op vijf ondernemers vreest voor een mogelijke faillissement en nog eens een op vier vreest medewerkers te moeten ontslaan”, aldus gedelegeerd bestuurder Hans Maertens. “De nationale bank heeft berekend dat 180.000 medewerkers door corona hun job kunnen verliezen. Bovendien staat van 70.000 zelfstandigen hun zaak en dus hun baan op de tocht. Zo’n sociaal bloedbad zou helaas historisch groot zijn.”\n\nIntensive care\n\nVoka vraagt overheden met bijkomende maatregelen te komen om de opleving van onze economie en arbeidsmarkt te stimuleren. “De eerste hulp is toegediend: overheden hebben goed ingegrepen en acute faillissementen en ontslagen vermeden door te waken over de liquiditeit van bedrijven. Denk maar aan uitstel van betaling van bepaalde belastingen en bijdragen, het bankenplan en de tijdelijke werkloosheid”, legt Hans Maertens uit.\n\n“Maar onze economie en arbeidsmarkt liggen nog op intensive care”, gaat Maertens verder. “Veel bedrijven riskeren nog lang te slabakken door te weinig vraag, omdat hun businessmodel is aangetast of hun kapitaalbuffers onder druk staan. Zonder bijkomende steun kunnen dus alsnog veel bedrijven en jobs verdwijnen.”","Coronacrisis treft groentebedrijf van gewezen schepen Frank Gheeraert: “Het is de bedoeling dat we een doorstart maken, maar dat zal enkel kunnen in betere tijden” ",nl
9940,"Cyprus opent grenzen voor vluchten uit 19 landen (maar België zit er niet bij) RL\n\n22 mei 2020\n\n19u34\n\nBron: Bloomberg, Reuters, Cyprus Mail 46 Reizen Cyprus opent vanaf 9 juni geleidelijk haar grenzen voor directe vluchten uit 19 - hoofdzakelijk Europese - landen. Dat meldt Bloomberg. Vluchten uit ons land mogen voorlopig nog niet landen.\n\nIn de eerste fase (9 juni) zijn vluchten vanuit Griekenland, Malta, Bulgarije, Noorwegen, Oostenrijk, Finland, Slovenië, Hongarije, Israël, Denemarken, Duitsland, Slowakije en Litouwen weer welkom.\n\nDe tweede fase geldt vanaf 20 juni. Dan worden Zwitserland, Polen, Roemenië, Kroatië, Estland en Tsjechië aan het lijstje toegevoegd.\n\nBelgië staat nog niet op de lijst en het is niet bekend wanneer ook vanuit ons land weer naar het eiland gevlogen mag worden.\n\nVerplichte test\n\nTijdens de eerste fase moeten alle bezoekers binnen 72 uur van hun vlucht negatief testen op coronavirus om toegang te krijgen tot het land. Het is nog niet duidelijk hoe deze maatregel precies in de praktijk zal werken.\n\nVanaf 20 juni hoeven reizigers uit de eerste 13 landen de test niet meer te doen, terwijl die van de overige zes dat wel zullen doen.\n\nCyprus werkt aan een stapsgewijze versoepeling van de coronamaatregelen. Vanaf 25 mei schrapt het land een verplichte 14-daagse quarantaine voor bezoekers van het eiland. Ook barretjes en restaurants mogen weer open, mits zij strikte afstand- en hygiëneregels respecteren.\n\nDe minister van Toerisme, Savvas Perdios, zei maandag dat de regering hoopt dat het eiland dit jaar ondanks de coronacrisis minimaal 1,2 miljoen bezoekers zal ontvangen. Dat is 30 procent van het aantal toeristen dat vorig jaar het eiland bezocht. Dat leverde de lokale economie naar schatting 2,6 miljard euro op.\n\nOp een bevolking van ongeveer een miljoen mensen heeft Cyprus iets meer dan 900 gevallen van coronavirus en 24 doden gemeld.\n\nLees ook:\n\nReizen deze zomer dan tóch verantwoord, volgens Marc Van Ranst: “Enkel naar bestemmingen waar risico niet groter is dan hier” (+)\n\nBelgië praat met buurlanden over ‘reisbubbel’, maar ook deze grenzen gaan wellicht open (+)\n\nGaan de grenzen tegen half juni weer open? Dit zijn de recentste ontwikkelingen (+)\n\n“Onze vakantiebeleving zal helemaal anders zijn dan we gewend waren”, zegt reisexpert (+)\n\nMeer over België\n\nBloomberg\n\nBulgarije\n\nCyprus\n\nDenemarken\n\nDuitsland\n\nEstland\n\nFinland",Cyprus opent grenzen voor vluchten uit 19 landen (maar België zit er niet bij),nl
9941,"Antwerpen\n\nIn het laatste deel van onze reeks over de Oosterweelverbinding kijken we vooruit. Falen is geen optie meer na 20 jaar uitstel: in 2030 moet het grootste wegenbouwproject van Europa klaar zijn. Tenzij technische, financiële of juridische valkuilen ook die timing onderuit halen. Of een virus. Kansarme wijken als Dam, Kronenburg en Luchtbal moeten dankzij overkappingen en ringparken veel leefbaarder worden. Cruciaal is dat we ons anders verplaatsen, ondanks het nieuwe beton: minder met de auto, méér met tram, bus, trein en fiets. Dat is de ‘modal shift’. “Het worden wilde jaren ‘20, waarin de stad een nieuw gezicht zal krijgen”, zegt Manu Claeys (stRaten-generaal).","Twintig jaar Oosterweelverbinding, deel 5: “Het worden wilde jaren ‘20, waarin de stad een nieuw gezicht krijgt”",nl
9942,"Terreinwagen knalt tegen poort, bestuurder pleegt vluchtmisdrijf: bedrijf op zoek naar getuigen Bart Boterman\n\n22 mei 2020\n\n19u27 25 Alveringem Een onbekende bestuurder heeft donderdag rond middernacht vluchtmisdrijf gepleegd na heel wat schade aan te richten aan de poort van een filiaal van Transagro Bouton in Lindemolen in Alveringem, een producent in dierenvoeding.\n\n“Op camerabeelden is te zien hoe een terreinwagen op onze koer komt gereden om te draaien, tot stilstand komt en vervolgens achteruit tegen de poort knalt. Onbegrijpelijk, want er is veel plaats op de koer. Vervolgens pleegt de bestuurder vluchtmisdrijf”, zegt zaakvoerster Katrien Bouton. Ze is op zoek naar getuigen. Er is aangifte gedaan bij de politie Spoorkin maar de bestuurder van de terreinwagen is vooralsnog niet gevonden. “Wie iets heeft gezien of informatie heeft over het voertuig of de bestuurder, contacteer dan de politie”, aldus Katrien Bouton. De lokale politie Spoorkin is bereikbaar op het nummer 058 33 22 11.","Terreinwagen knalt tegen poort, bestuurder  pleegt vluchtmisdrijf: bedrijf op zoek naar getuigen",nl
9943,"Twee Gentenaars in nationaal bestuur Open Vld Sabine Van Damme\n\n22 mei 2020\n\n19u25 0 Gent De invloed van Gent is vandaag een stuk gestegen binnen de liberale partij Open Vld. Niet alleen is met Egbert Lachaert een bijna-Gentenaar tot voorzitter verkozen, er zijn ook 2 Gentenaars verkozen voor het nationaal bestuur van de partij.\n\nMathias De Clercq strandde op een achtste plaats in de verkiezingsuitslag voor dat bestuur. Opvallend is dat naast alle grote namen die daarin zetelen ook de Gentse Stephanie D’Hose zit. Zij behaalde de 21ste plaats, maar omdat Egbert Lachaert dus voorzitter wordt, neemt ze zijn plek in. Het nationaal bestuur bepaalt de koers van de partij. Met 2 Gentenaars aan boord moet de invloed van de Arteveldestad in de komende jaren voelbaar worden.",Twee Gentenaars in nationaal bestuur Open Vld,nl
9944,"Geen klasfoto door coronacrisis? Dan trekken kleuterjuffen zelf maar op pad met fototoestel voor foto’s aan huis Claudia Van den Houte\n\n22 mei 2020\n\n19u22 96 Denderleeuw De kleuterjuffen van de wijkschool van VBS ‘t Landuiterke Denderleeuw in de Kruisstraat hebben hun kleutertjes een leuke verrassing bezorgd.\n\nZe hadden aangekondigd dat een fotograaf een foto zou komen nemen bij hen thuis, omdat er dit jaar geen klasfoto’s zijn door de sluiting van de scholen naar aanleiding van de coronacrisis. De kleuters hadden echter niet verwacht dat het de kleuterjuffen Ellen, Jolien en Mich zelf zouden zijn die aan de deur stonden als fotograaf. Zij trokken de voorbije week op pad om foto's te nemen van de jongste kleuters. De juffen zullen er een mooie collage van maken. “Zo komt er toch nog een klasfoto van iedereen vanuit zijn ‘eigen kotje’”, klinkt het.",Geen klasfoto door coronacrisis? Dan trekken kleuterjuffen zelf maar op pad met fototoestel voor foto’s aan huis,nl
9945,"Schepencollege geeft groen licht voor 200 cabriocabines op strand van Knokke-Heist Mathias Mariën\n\n22 mei 2020\n\n19u19 0 Knokke-Heist Het schepencollege heeft groen licht gegeven voor het verder uitrollen van Het schepencollege heeft groen licht gegeven voor het verder uitrollen van de cabriocabines op het strand van Knokke-Heist.\n\nVorige week kon je in Het Laatste Nieuws lezen hoe de kustgemeente aan een plan werkte om deze zomer afstand te behouden tussen de strandgangers. Met strandnetten werd een ruimte gecreëerd waarin per ‘bubbel’ kon plaatsgenomen worden. Tussen de zogenaamde cabriocabines zat telkens voldoende afstand om de social distancing te garanderen. Nu heeft het schepencollege dus officieel groen licht gegeven voor het idee, dat werd opgepikt in heel wat buitenlandse landen. Er komen zo’n 200 cabriocabines op het strand. Die moeten dienen als referentie voor de strandgangers die niet in zo’n zone kunnen plaatsnemen.",Schepencollege geeft groen licht voor 200 cabriocabines op strand van Knokke-Heist,nl
9946,"Amper 22, maar Osaka verdiende afgelopen twaalf maanden meer dan elke sportvrouw ooit in één jaar GVS\n\n22 mei 2020\n\n19u15 16 Tennis Met 34,3 miljoen euro is tennisster Naomi Osaka (22) volgens het gespecialiseerde Forbes de best verdienende sportvrouw van de afgelopen twaalf maanden. En er is meer. Nooit eerder verdiende een atlete in één jaar meer dan de Japanse, die het record van Maria Sharapova afsnoept.\n\nTussen 1 juni 2019 en 1 juni 2020 verdiende de voormalige nummer een van de wereld 34,3 miljoen euro. Nooit eerder deed een sportvrouw beter. De 22-jarige Japanse - inmiddels afgezakt tot de tiende plek op de WTA-ranking - won de afgelopen twaalf maanden slechts twee toernooien (Osaka en Peking) en dankt haar eerste plaats vooral aan een sponsorcontract met Nike ter waarde van 10,9 miljoen euro. Ze was ook één van de gezichten van de Olympische Spelen die dit jaar in haar land zouden plaatsvinden en dat leverde haar nog meer lucratieve contracten op. Onder meer All Nippon Airways, BodyArmor, Mastercard, Nissan Motor, Nissin Foods Holdings, Procter & Gamble, Shiseido en Yonex gingen met het talent in zee.\n\n34,3 miljoen euro is zeven miljoen meer dan het vorige record, dat op naam van een andere tennisster stond. Maria Sharapova, inmiddels op pensioen, schreef in 2015 de som van 27,3 miljoen euro bij op haar bankrekening. De voorbije vier jaar werd het klassement aangevoerd door Serena Williams, die nu met 33 miljoen euro op de tweede plaats staat. Vorig jaar was Osaka nog tweede op de rangschikking.\n\nSportvrouwen verdienen nog altijd aanzienlijk minder dan hun mannelijke collega’s. Volgende week maakt Forbes de lijst met de best betaalde atleten, dus zowel mannen als vrouwen, bekend en het blad verklapt dat Osaka, op de 29ste plaats, en Williams (33ste) de enige twee vrouwen in de top honderd zijn. Het is bovendien de eerste keer sinds 2016 dat er meer dan één vrouw in die top honderd staat.\n\nTennis is een sport waarin de vrouwen wel min of meer gelijkwaardig betaald worden en sinds Forbes in 1990 startte met het opmaken van de lijst, wordt die dan ook niet geheel verrassend telkens aangevoerd door een tennisspeelster. Naast Osaka, Sharapova, Serena en haar zus Venus Williams, zorgden Steffi Graf, Monica Seles, Martina Hingis en Li Na daarvoor. Op de grandslams is het prijzengeld voor mannen en vrouwen sinds 2007 gelijk. Maar vooral op de kleinere toernooien worden de portefeuilles van de mannelijke tennissers nog altijd rijker gespekt.","Amper 22, maar Osaka verdiende afgelopen twaalf maanden meer dan elke sportvrouw ooit in één jaar ",nl
9947,"Broers Roodhooft maken continentaal wegteam voor vrouwelijke veldrittoppers: Alvarado, Cant en Worst straks samen op de weg JDK\n\n22 mei 2020\n\n19u12 2 Wielrennen De broers Philip en Christoph Roodhooft hebben een nieuw continentaal wegteam voor vrouwen op poten gezet, dat schrijft wielerflits.nl.\n\nWereldkampioene veldrijden Ceylin del Carmen Alvarado, vice-wereldkampioene Annemarie Worst en Belgisch kampioene Sanne Cant worden de speerpunten. Onder meer ook Yara Kastelijn en onze landgenotes Loes Sels, Karen Verhestraeten, Jinse Peeters en Kiona Crabbé zullen deel uitmaken van de ploeg. Ploegleider wordt Camiel van den Bergh.\n\n“Allemaal dames die in het veld uitkomen voor Alpecin-Fenix, IKO-Crelan of Team 777"", licht Philip Roodhooft toe. “Wij verwachten dat het dameswielrennen de komende jaren verder gaat evolueren. Als je dan niet achterop wil hinken, is het noodzaak om onze dames een volwaardig wegprogramma te kunnen aanbieden.”\n\nLees ook:\n\nAlpecin-Fenix anticipeert op het leven na de crisis: startovereenkomst met Ronden van Noorwegen en Oostenrijk","Broers Roodhooft maken continentaal wegteam voor vrouwelijke veldrittoppers: Alvarado, Cant en Worst straks samen op de weg ",nl
9948,"Dit mag de komende dagen wel en niet op strand van Knokke-Heist Mathias Mariën\n\n22 mei 2020\n\n19u08 18 Knokke-Heist Het gemeentebestuur van Knokke-Heist heeft verduidelijkt wie de komende dagen op het strand kan vertoeven en wat er mag. Vanaf volgende week worden ook bepaalde delen strand tijdelijk afgesloten voor nivelleringswerken.\n\nNog geen strandbars\n\nOmdat elke toeristische activiteit nog altijd verboden is, mogen de stranduitbaters nog niets doen. Er is dus nog geen drankverkoop, geen zetelverhuur en ook de toiletten zijn nog niet open. Omdat het badseizoen nog niet mag starten, de stranduitbatingen en horeca nog gesloten zijn, zijn er momenteel dus bijna geen sanitaire voorzieningen aan het strand en de dijk. “Hou daar rekening mee”, zegt het gemeentebestuur.\n\nWie mag aan de cabines zitten of liggen?\n\nDe toelating voor het gebruik van de strandcabines geldt enkel voor strandcabines die verhuurd zijn voor het volledige seizoen of cabines die door hun eigenaar gebruikt worden. Iedereen moet zich uiteraard steeds aan de coronamaatregelen houden. Je mag aan de strandcabine zitten of liggen, maar enkel samen met mensen die onder één dak wonen of samen een bubbel vormen. Verschillende bubbels mogen niet gemengd worden en ook de afstandsregels (1,5 meter) moeten nauw nageleefd worden. Wees daarbij hoffelijk en gebruik je gezond verstand.\n\nDelen van het strand tijdelijk gesloten voor veiligheidswerken\n\nOmdat de recente stormen onze stranden behoorlijk hebben toegetakeld en er nog tonnen zand vlak gestreken moeten worden, gelden er voor de eerste twee weken nog wat beperkingen.\n\nVoor de veiligheid zullen volgende delen van het strand komende week tijdelijk afgesloten worden:\n\n• Maandag 25 mei:\n\no Albertstrand (tussen De Wandelaar en de Meerlaan)\n\no Zoutestrand (vanaf De Wielingen tot aan River Woods Beach club)\n\n• Dinsdag 26 mei:\n\no Albertstrand (vanaf de Meerlaan tot aan het Casino)\n\no Zoutestrand (vanaf River Woods Beach Club tot aan de Lekkerbekhelling)\n\n• Woensdag 27 mei:\n\no Duinbergenstrand (tussen De Wandelaar en de Anemonenlaan)\n\no Zoutestrand (aan de Lekkerbekhelling en verder gelegen gedeeltes richting het Zwin)\n\n“Begin volgende week kunnen we verdere details geven voor de daaropvolgende dagen”, zegt het gemeentebestuur. De timing hangt immers af van de vooruitgang van de werken en de weersomstandigheden. Zo komen ook Heist en Duinbergen heel snel aan de beurt. En ondertussen worden ook de concessies van de stranduitbaters aangepakt.\n\nWat mag niet?\n\nLet wel, je mag nog altijd niet zelf je strandcabine op het strand plaatsen als deze op dit moment nog niet op het strand staat. “Van zodra de Nationale Veiligheidsraad dit wel toelaat, communiceren we dit via alle gemeentelijke kanalen en voorzien we daar voldoende tijd voor.” Professionele cabineplaatsers mogen op weekdagen wel cabines plaatsen. Daarnaast is het ook nog steeds verboden op het strand te zitten en te verpozen als dit niet aan je cabine gebeurt. Enkel wandelen en sporten zijn voorlopig toegelaten door de Veiligheidsraad.",Dit mag de komende dagen wel en niet op strand van Knokke-Heist,nl
9949,"Cultuurcentrum De Steiger roept Menenaars op om bomen te ‘pimpen’ Alexander Haezebrouck\n\n22 mei 2020\n\n19u05 10 Menen Culturcentrum De Steiger roept Menenaars op om hun boom te versieren met het project ‘Pimp je boom’. Het cultuurcentrum zoekt 40 gezinnen om een boom in Menen, Lauwe of Rekkem te voorzien van kleurrijke versiering.\n\nCultuurcentrum De Steiger zou z’n veertigjarig bestaan uitvoerig vieren, maar de coronacrisis besliste daar anders over. Alles ligt voorlopig stil maar bij het Cultuurcentrum willen ze ook in deze tijden actief blijven. De nieuwste actie die ze doen is ‘Pimp je boom’. Het idee achter de actie is er gekomen op basis van een project dat twee jaar geleden werd gedaan tijdens het stadsfestival Salto. Toen weefden kinderen een web tussen de bomen van Bois de Boulogne. Met ‘Pimp Je boom’ bedacht het cultuurcentrum daar een coronaveilige variant op. “We selecteerden 40 bomen die gepimpt mogen worden”, klinkt het. “Al wie wil kan een kant- en klaar startpakket aanvragen om één van die bomen om te toveren tot een kleurrijk kunstwerk. Dat startpakket kan je na reservatie afhalen in CC De Steiger, we spreken dan ook welke boom je mag versieren.” De pakketten zijn beschikbaar vanaf donderdag 28 mei zolang de voorraad strekt. Reserveren kan telefonisch op 056 51 58 91 of via info@ccdesteiger.be. De pakketen zijn gratis. Het is ook de bedoeling dat je een foto van je gepimpte boom op Facebook plaatst met de hashtag #pimpjeboom.\n\nNiet eerste coronaproject\n\nHet is niet het eerste project dat Cultuurcentrum De Steiger bedacht tijdens de coronacrisis. Eerder lanceerden ze ook al het project ‘In een Menens kader’ waarbij opgeroepen werd om kunstwerken aan ramen te plaatsen. Op die manier is het de bedoeling om een openluchtmuseum te creëren. Vanaf 28 mei zal ook de tentoonstelling van de Menense Lukasgilde cultuurcentrum vier dagen op een veilige manier terug openen. Dit enkel na reservatie en voor individuele bezoekers. Ook enkele bewegingsreeksen voor cursisten zullen in openlucht en onder begeleiding binnenkort terug opstarten. Het cultuurcentrum werkt ook nog aan een alternatief cultureel aanbond voor de komende weken en zomermaanden.",Cultuurcentrum De Steiger roept Menenaars op om bomen te ‘pimpen’,nl
9950,"Hart onder de riem voor kunstenaars: district compenseert stukje van inkomensverlies PhT\n\n22 mei 2020\n\n19u02 1 Antwerpen Het Antwerps districtsbestuur steekt de door de coronacrisis zwaar getroffen kunstenaars een hart onder de riem. Als hun voorstelling in een van de vijf ontmoetingscentra verplaatst is naar 2021, wordt hen dit jaar al een voorschot van 30 procent uitgekeerd. Voor definitief geschrapte voorstellingen is er een compensatie van 30 procent van de uitkoopsom voorzien.\n\n“De impact van de coronacrisis is groot”, zegt districtsschepen van Cultuur Femke Meeusen (Groen). “Deze periode toont hoe verbindend cultuur werkt. Het is dan ook logisch dat we de makers steunen. Dat doen we door het advies van oKo (overleg kunstenorganisaties) te volgen.”\n\nOntmoetingscentra\n\nDe compensatie is vastgelegd op 30 procent. Ofwel als vooruitbetaling voor volgend jaar, ofwel als vergoeding voor wat nooit meer zal doorgaan. Het gaat dan over het programma in de vijf ontmoetingscentra van het district: Nova (Kiel), coStA (Sint-Andries), BLOC 2030 (Luchtbal), Elsschot (Linkeroever) en Het Oude Badhuis (Antwerpen-Noord).\n\nMeeusen: “We doen onze uiterste best om voor een stuk tegemoet te komen aan de gevolgen voor de artiesten en gezelschappen. We blijven ook culturele initiatieven nemen en ondersteunen die binnen de maatregelen zijn toegestaan.”\n\nVoorbeelden zijn de serenades in de woonzorgcentra en het Billboard Project. Bekende en beginnende kunstenaars toonden op straat hun werk in 200 billboards.",Hart onder de riem voor kunstenaars: district compenseert stukje van inkomensverlies ,nl
9952,"Gent\n\nAl een week houdt de Gentse politie de Brugse Poort strak in de gaten, met identiteitscontroles en roadblocks. Er is de laatste week niet meer gevochten, er werd wel een drugslab ontmanteld . Maar de stad wil méér voor de Brugse Poort. “We gaan investeren, onder meer in jeugdwerking en in de as Bevrijdingslaan-Phoenixstraat.”","De politie-aanpak werkt, maar de stad heeft meer in petto voor de Brugse Poort",nl
9953,"Exclusief voor abonnees Getroebleerde acteur schiet ex-lief neer en pleegt daarna zelfmoord, voor ogen van schoonmoeder: “Er was overal bloed” Silke Denissen\n\n22 mei 2020\n\n19u00\n\nBron: Page Six/Daily Mail 14 Celebrities Dinsdagavond speelde zich een waar drama af in het huis van Erica Price (34) in Kentucky. Haar ex-vriend, acteur Hagen Mills (29), drong haar woning binnen, schoot haar neer en pleegde daarna zelfmoord. Haar moeder zag het allemaal voor haar ogen gebeuren.\n\nWanneer Erica Price haar moeder Tammy vraagt om dinsdag op baby Mila te komen babysitten, heeft ze nog geen vermoeden van het drama dat zich dan zal afspelen. Tammy zegt graag toe en de avond verloopt initieel rustig. Maar dan klopt Hagen Mills, de ex van Erica en vader van Mila, aan de deur. “Ik dacht eerst dat het m'n zoon was"", zegt Tammy. “Maar toen het tot me doordrong wie er aan de deur stond, probeerde ik ze te sluiten. Hij werkte zich echter naar binnen, en ik zag dat hij een pistool had. Hij richtte dat op mij, maar zei dat hij me geen kwaad zou doen. Hij wilde alleen binnenkomen en wachten."" Hagen bindt Tammy’s handen vast met duct tape. “Ik probeerde hem te kalmeren, maar het was duidelijk dat hij z'n verstand verloren was. Mila was doodsbang, hysterisch. Ik probeerde haar te troosten, wilde haar zeggen dat het allemaal wel in orde zou komen.”\n\nJe hebt 24% van dit artikel gelezen\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen","Getroebleerde acteur schiet ex-lief neer en pleegt daarna zelfmoord, voor ogen van schoonmoeder: “Er was overal bloed”",nl
9955,"Ninoofse psychotherapeute en burn-outcoach maken zich zorgen om mentale gevolgen corona: Tips om crisis goed door te komen Claudia Van den Houte\n\n22 mei 2020\n\n18u59 10 Ninove Psychotherapeut Sarah De Hainaut en coach Celine Lenvain, allebei Ninovieters, maken zich zorgen om de mentale gevolgen van de coronacrisis. Ze roepen mensen op om op tijd hulp te zoeken als dat nodig is. De twee Ninoofse dames geven ook enkele tips om de coronacrisis mentaal goed door te komen.\n\nCeline Lenvain werkt als coach om burn-out tegen te gaan, Sarah De Hainaut is eigenaar en oprichtster van het multidisciplinaire centrum in Kerksken. Ze wijzen erop dat de gevolgen van twee maanden lockdown - al is die intussen al wat versoepeld - niet te onderschatten zijn. “Kinderen moeten hun huiswerk maken en missen hun vrienden, ouders moeten werk en gezin meer dan ooit combineren. Wij lezen en horen verhalen van stress binnen het gezin, relationele problemen, de combinatie van telewerken en lesgeven… Ook voor bedrijven zijn het andere tijden. Zij moesten in een snel-tempo overgaan tot verplicht telewerken. Dat maakt dat er ook op de werkvloer geen overleg meer is, geen occasionele babbel, geen sociaal contact, enkel de strikte online vergaderingen.”\n\nSarah De Hainaut merkt dat mensen geen hulp meer vragen. “We zien een sterke daling in aanvragen. Onze cliënten denken dat we niet meer werken, maar dat is verkeerd. Er zijn tal van alternatieven: telefonisch, online, wandeltherapie of genoeg afstand houden in de praktijkruimte zelf, met de benodigde veiligheidsmaatregelen.” Celine en Sarah roepen mensen op om hulp te vragen “vooraleer het potje overkookt”. “Praat erover met anderen of professionelen, wacht niet te lang. Schaam je niet en wees vooral niet te streng voor jezelf.” Ze hebben ook een aantal tips voor het mentale welzijn tijdens de coronacrisis.\n\n1. Maak een dagplanning op\n\n“Hou een normaal dagritme aan. Start de dag met opstaan, douchen en je aankleden. Maak een dagplanning waarbij je in blokken werkt, bijvoorbeeld twee uur werken, twee uur de kinderen helpen met hun huiswerk, twee uur privétijd... Zet je dagplanning vooral niet te vol en respecteer je timings. Sluit de dag af door samen een wandeling te maken, te sporten of iets voor jezelf te doen.”\n\n2. Creëer een werkplek in huis\n\n“Als je nog steeds telewerkt, behoud dan een plekje in huis uitsluitend voor je werk, zodat je dit ook kan afsluiten ‘s avonds.”\n\n3. Beloon jezelf\n\n“Jezelf belonen kan door een wandeling te maken, te sporten, in de tuin te werken, een moestuin aan te leggen, te puzzelen, een boek te lezen... Plan ‘me-time’ in, om echt iets voor jezelf te doen. We hopen dat mensen hun zelfmotivatie niet verliezen.”\n\n4. Houd contact met anderen\n\n“Zelf al kan je elkaar niet zien, dan kan je telefonisch of digitaal contact houden. Het is belangrijk om met anderen te praten en je gedachten eens te verzetten, vooral voor alleenstaanden. Zo kan je bijvoorbeeld met enkele vrienden een digitaal aperitiefmomentje houden om je werkweek af te sluiten.”\n\n5. Zorg voor koppel-time maar geef elkaar ook ruimte\n\n“Als koppel is af en toe wat koppel-time belangrijk. Sommige koppels halen elke zaterdag bijvoorbeeld maaltijden af of houden elke week een speciale avond. Daarnaast geef je elkaar als koppel ook best wat ruimte. Ga eens alleen wandelen, doe eens iets apart of neem een rustmoment.”\n\nWie vragen heeft over individuele begeleiding kan contact opnemen via sarah@avvizo.be. Vragen rond bedrijfsscoaching kan men richten aan celine@ctilifecoach.com.",Ninoofse psychotherapeute en burn-outcoach maken zich zorgen om mentale gevolgen corona: Tips om crisis goed door te komen,nl
9957,"Man raakt ernstig verbrand aan arm bij blussen van brandje door asfalteringswerken VHS\n\n22 mei 2020\n\n18u57 1 Zonnebeke Lawrence Carrein uit Geluveld moest vrijdagvoormiddag naar het ziekenhuis nadat hij gewond raakte tijdens een brand bij hem thuis, in de Waterstraat in Geluveld.\n\nOp het platte dak van een uitbouw achteraan zijn woning was Lawrence Carrein bezig met asfalteringswerken. Daarbij vatte plots het dampscherm, een dampremmende en waterdichte folie die vermijdt dat vocht kan doordringen in isolatie, vuur. De bewoner haastte zich naar binnen en brak onmiddellijk een deel van de plafondbekleding af in de kamer onder de plaats van de brand.\n\nMet een tuinslang bluste hij in de vrijgekomen ruimte, maar zo kwam zijn linkerhand en -voorarm ook in contact met het gloeiendhete dampscherm. De brand zelf was intussen al gedoofd. “Het dampscherm brandt snel weg, maar bezit niet genoeg kracht om ook het hout van de plafondbekleding vuur te doen vatten”, zegt Bart Pattyn van de brandweerpost Zonnebeke. Lawrence Carrein kreeg ter plaatse de dringendste zorgen toegediend en werd vervolgens naar het Jan Ypermanziekenhuis overgebracht.",Man raakt ernstig verbrand aan arm bij blussen van brandje door asfalteringswerken,nl
9958,"Buurtbewoners achtervolgen inbreker (28) en houden hem in bedwang in afwachting van politie Tim Van Der Zeypen\n\n22 mei 2020\n\n18u50 42 Bornem De inbreker, De inbreker, die donderdag werd opgepakt na een grootschalige klopjacht in Bornem , is opgesloten in de gevangenis. Dat maakte het parket vrijdagnamiddag bekend. De inbreker werd op heterdaad betrapt dankzij het bewakingssysteem van de woning en vervolgens achternagezeten door enkele buurtbewoners.\n\nDe Horzelstraat in Bornem werd donderdagavond plots opgeschrikt door het inbraakalarm van een woning. Vermoedelijk twee inbrekers hadden kort daarvoor ingebroken in de woning. Nadat ze eerst gingen aanbellen aan de voordeur, werd door een van hen over de poort geklommen. Achteraan de woning werd er vervolgens een raam ingeslagen. Dit zorgde ervoor dat het inbraakalarm in werking trad. Toch leek de inbreker zich er naar verluidt weinig van aan te trekken. Hij doorzocht de woning en maakte op de eerste verdieping een televisie buit.\n\nHeterdaad\n\nBij het opnieuw naar buiten lopen, werd de inbreker op heterdaad betrapt door een buurtbewoonster. Zij was poolshoogte komen nemen nadat het inbraakalarm in werking was getreden. Geconfronteerd met de betrapping, zette de inbreker de televisie aan de kant en sloeg hij daarna te voet op de vlucht. Hierop begon de buurtbewoonster meteen om hulp te roepen. Die kreet om hulp kreeg al snel gehoor. Verschillende andere buurtbewoners kwamen buiten en gingen mee in de achtervolging. Inmiddels werd ook de lokale politiezone van Klein-Brabant verwittigd.\n\nTerwijl de gevraagde hulp massaal ter plaatse kwam, vluchtte de inbreker in de richting het station van Bornem. Uiteindelijk liep hij zich vast in een bosje ter hoogte van het kruispunt van de Houtemolenstraat met de Vlinderstraat. Het bosje is omheind door prikkeldraad en de inbreker werd daar omsingeld door een vijftal buurtbewoners in afwachting van de politie. Eens die ter plaatse kwam, werd de man opgepakt en meegenomen naar het politiekantoor in Bornem. “Het gaat om een 28-jarige man uit het Brusselse”, zegt Lieselotte Claessens van de Mechelse afdeling van het Antwerpse parket.\n\nKlopjacht\n\nVrijwel meteen na zijn arrestatie, bleek dat de twintiger de inbraak niet alleen pleegde. Onder meer op basis van camerabeelden werd opgemerkt dat de Brusselaar werd bijgestaan door een kompaan. De politie van Klein-Brabant kamde de omgeving uit en hield een grote klopjacht. Niet enkel werden de verschillende interventieploegen bijgestaan door speurhonden, vanuit de lucht kreeg de politie nog ondersteuning van de politiehelikopter. Een tweetal uur later werd de klopjacht afgebouwd. De tweede verdachte van de woninginbraak kon dus voorlopig ontkomen, maar wordt nog steeds opgespoord.\n\nHet onderzoek wordt verder gezet door de lokale recherche. Na zijn voorleiding bij onderzoeksrechter Theo Byl werd de 28-jarige man aangehouden en opgesloten in de gevangenis. Volgende week dinsdag zal de twintiger moeten verschijnen voor de raadkamer. Die zal op zijn beurt beslissen of hij langer in de gevangenis moet blijven of niet. Een buit werd er bij de inbraak niet gemaakt. Er vielen gelukkig ook geen gewonden.",Buurtbewoners achtervolgen inbreker (28) en houden hem in bedwang in afwachting van politie ,nl
9959,Vrouw steelt brievenbus Tim Van Der Zeypen\n\n22 mei 2020\n\n18u50 0\n\nDe politie van Mechelen-Willebroek kreeg donderdagavond een melding van een diefstal van een brievenbus. Dat gebeurde op de Mechelsesteenweg in Blaasveld (Willebroek). Eens ter plaatse was de diefstal snel opgelost. Via enkele getuigen en buurtbewoners kon de politie snel een verdachte inrekenen. De brievenbus kon worden gerecupereerd. Er werd ook nog een proces-verbaal opgesteld.,Vrouw steelt brievenbus ,nl
9960,"Gentenaars Sam en Francine keren terug naar hun tweede verblijf: “We gaan ons daar gedragen zoals thuis” Jill Dhondt\n\n22 mei 2020\n\n18u49 0 Gent Het is terug toegelaten om je tweede verblijf te bezoeken, en dat hoef je geen twee keer te zeggen. Sam vertrekt vanavond nog met zijn ouders naar de zee, Francine wacht tot zondag. “Je moet toch kunnen profiteren van dat waar je zo hard voor werkt.”\n\nSam (27) heeft een drukke werkweek achter de rug, en kijkt er dan ook naar uit om vanavond met zijn ouders naar de zee te vertrekken. “Het was eerst niet duidelijk voor ons of we effectief mochten vertrekken naar daar, dus hebben mijn ouders nog een dagje langer gewacht. We hebben er zin in om naar ons appartement aan de zee te gaan, maar ik moet zeggen dat we ons thuis ook geamuseerd hebben. Onze mooie tuin zit daar voor een groot deel tussen. Waarom gaan we dan toch naar de zee dit weekend? Om te kijken of alles in orde is, maar ook om te profiteren van dat waar we zo hard voor werken. Wij hebben het appartement gekocht, maar velen huren, ik snap dat ze waarde uit hun geld willen halen.”\n\nFrancine (79) was initieel van plan om nog enkele weken te wachten, voor ze terug naar haar tweede verblijf zou gaan aan de kust. “Ik vreesde dat het een overrompeling zou zijn, daarom wou ik, net zoals veel vriendinnen, niet meteen naar daar. Blijkbaar is dat niet gebeurd, waardoor we dit weekend toch naar daar zouden gaan, tegen zondagavond of maandag.” Zowel Francine als Sam geven aan dat ze vooral zullen wandelen en fietsen aan de zee. “We blijven binnen onze eigen bubbel”, zegt Sam nog. “We gaan ons daar gedragen zoals thuis.”",Gentenaars Sam en Francine keren terug naar hun tweede verblijf: “We gaan ons daar gedragen zoals thuis”,nl
9961,"EU roept China op autonomie Hongkong te respecteren RL\n\n22 mei 2020\n\n18u45\n\nBron: Belga 14 De Europese Unie heeft China vrijdag opgeroepen om ""de autonomie van Hongkong te respecteren"", in een verklaring die werd aangenomen door de 27 lidstaten. Die komt er nadat bekend raakte dat Peking een veiligheidswet wil aannemen , die separatistische en subversieve activiteit in Hongkong verbiedt.\n\n""De Europese Unie hecht veel belang aan het behoud van de hoge mate van autonomie van Hongkong, in overeenstemming met de grondwet en internationale verplichtingen"", zei de hoge vertegenwoordiger van het Europees buitenlands beleid Josep Borrell in een verklaring namens de 27 lidstaten.\n\n""De Europese Unie heeft er alle belang bij dat de stabiliteit en welvaart van Hongkong worden voortgezet volgens het principe van één land, twee systemen"", voegde hij eraan toe. Hij waarschuwde dat de Europeanen van nabij zullen opvolgen hoe de situatie verder evolueert.\n\nRespect voor de beschermde rechten en vrijheden in Hongkong, een democratisch debat en overleg met de belangrijkste belanghebbenden is de beste manier om een wet over de nationale veiligheid aan te nemen, klonk het.\n\nInternationale kritiek\n\nDe voorgestelde veiligheidswet kan ook buiten de Europese Unie op flinke kritiek rekenen. De Amerikaanse president Donald Trump waarschuwde al dat de Verenigde Staten “sterk zullen reageren” als China de wet invoert.\n\nOok de Britse regering stuurde China een gelijkluidende boodschap. ""Als een partij in de gemeenschappelijke verklaring, is het Verenigd Koninkrijk toegewijd aan het behoud van de autonomie van Hongkong en het respecteren van het model van één land, twee systemen"", zei een regeringswoordvoerder, verwijzend naar het akkoord van 1997, waarmee de Britten de controle over de stad aan China overdroegen. Ook Australië en Canada steunen de Britse verklaring.\n\nLees ook:\n\nHoe China de waarheid over het coronavirus verborgen hield (+)\n\nChina wil ook eigen veiligheidsdiensten in Hongkong inzetten, geduw en getrek in parlement",EU roept China op autonomie Hongkong te respecteren,nl
9962,"Geweld tegen agenten: man aangehouden door onderzoeksrechter Wouter Hertogs\n\n22 mei 2020\n\n18u43 0 Brussel De man die woensdagavond in Anderlecht werd opgepakt en waarvan de politievakbond VSOA een video online plaatste, is door de Brusselse onderzoeksrechter aangehouden. Op het filmpje was te zien hoe verschillende omstanders de politie probeerden te beletten te man te arresteren.\n\nDe arrestatie gebeurde woensdag in de wijk Kuregem op de Bergensesteenweg. In eerste instantie kwamen twee stadswachten daar volgens onze informatie tussen vanwege een ruzie. Zij riepen de politie erbij nadat een van de ruziënde mannen zijn tegenstander in de bil stak met een mes.De handelaars in de wijk hadden eerder bij politie en gemeentediensten aangeklaagd dat er steeds meer gestolen werd in hun etalages en uitgestalde goederen. PS-burgemeester Fabrice Cumps gaf daarom eergisteren de instructie aan de politie om over te gaan tot strengere controles en identificaties van deze dieven. Toen die wou overgaan tot de arrestatie van de verdachte dief, kwamen de omstaanders echter in opstand. Op de beelden is te zien hoe de agenten tijdens hun werk geschopt en geslagen worden. Een agent van de politiezone Brussel-Zuid liep een gebroken neus op.\n\nDe verdachte kon uiteindelijk worden opgepakt, toen de politiepatrouille versterking kreeg. Na de interventie diende de politie klacht in voor het geweld dat tegen de politiemensen werd gebruikt en opende het Brusselse parket een onderzoek. Intussen is dat onderzoek in handen van de onderzoeksrechter. De man die woensdagavond werd opgepakt, is geen onbekende zijn voor het gerecht. De Algerijn staat gekend voor verschillende feiten van illegaal verblijf, drugs, wapenbezit, vernielingen en diefstal met geweld. “De man werd ter beschikking gesteld van het parket en is nadien door de onderzoeksrechter onder aanhoudingbevel geplaats”, meldt het Brusselse parket. “Hij is in verdenking gesteld voor feiten van diefstal met geweld en/of bedreiging, in bende, met wapens, en weerspannigheid in bende.”",Geweld tegen agenten: man aangehouden door onderzoeksrechter,nl
9963,Exclusief voor abonnees\n\nSterrenrestaurant Colette verhuist deze zomer tijdelijk naar ruim paviljoen in Averbode: “In Westerlo zouden we volgens de coronaregels maar 10 klanten kunnen bedienen”\n\nWouter Demuynck\n\n22 mei 2020\n\n18u41\n\n10,Sterrenrestaurant Colette verhuist deze zomer tijdelijk naar ruim paviljoen in Averbode: “In Westerlo zouden we volgens de coronaregels maar 10 klanten kunnen bedienen”,nl
9964,"Wekelijkse markt lokt zo’n 1.250 bezoekers Erik De Block\n\n22 mei 2020\n\n18u35 0 Wervik Na negen weken was er vandaag, vrijdag, eindelijk weer een wekelijkse marktdag. De veiligheidscel van de stad zette maandagochtend het licht op groen. Aanvankelijk zou men met de vrijdagmarkt nog een week wachten.\n\nOp die beslissing kwam fel protest van de oppositiepartij N-VA. Nadien reageerde ook oppositiepartij CD&V en waren er veel reacties op de sociale media. Dankzij een korte, maar goede voorbereiding en de inzet van veel stadspersoneel, was de organisatie heel goed en viel deze test alvast mee. Bij de marktgangers was de honger naar de wekelijkse vrijdagmarkt na ruim twee maanden onderbreking duidelijk heel groot.\n\nWie op de Steenakker en het Sint-Maartensplein kwam, kreeg aan de inkom een kaartje en moest dat dan weer afgeven bij het verlaten van de markt. “Er werden 1.250 kaartjes uitgedeeld”, aldus schepen Sonny Ghesquière (sp.a). “Ik hoor over de heropstart veel lof en ben blij dat alles op een veilige manier is kunnen verlopen.”",Wekelijkse markt lokt zo’n 1.250 bezoekers,nl
9965,"Meer details over drugsvangst op vroegmarkt: “11,5 ton cannabis zat verstopt tussen aardappelen” Wouter Hertogs Stephanie Romans\n\n22 mei 2020\n\n18u33 298 Brussel De zes personen die vorige week aangehouden werden nadat een reusachtige hoeveelheid cannabis was gevonden op de vroegmarkt blijven in de cel. De raadkamer bevestigde hun aanhouding.\n\nDe drugsvangst was een van de grootste ooit in ons land. Op maandag 18 mei alarmeerden mensen op de vroegmarkt de politie toen ze bewapende mannen aan een vrachtwagen zagen staan. De speciale eenheden van de federale politie vielen hierop de vroegmarkt binnen. Ze vonden er een container met 11,5 ton cannabis, goed voor een straatwaarde van 114 miljoen euro. De drugs waren verstopt tussen aardappelen, aldus bronnen dicht bij het onderzoek. Zes mensen werden opgepakt en ondervraagd. De onderzoeksrechter besliste vervolgens om hen aan te houden. De raadkamer bevestigde vandaag hun aanhouding.\n\nVolgens de directie van de vroegmarkt zijn de verdachten geen officiële handelaars, maar straatdealers die er een koelruimte huurden.","Meer details over drugsvangst op Vroegmarkt: “11,5 ton cannabis zat verstopt tussen aardappelen”",nl
9966,"Bestuurder slechts lichtgewond na spectaculair ongeval: auto duikt in dieperik VHS\n\n22 mei 2020\n\n18u30 8 Ledegem Een 30-jarige automobilist uit Sint-Eloois-Winkel mag van geluk spreken. Hij raakte met zijn auto van de weg af maar liep als bij wonder slechts lichte kwetsuren op. De wagen is total loss.\n\nHet ongeval gebeurde donderdag kort na de middag, rond 13.30 uur. R. kwam uit de richting van Sint-Eloois-Winkel en reed op de Rollegemkapelsestraat. Luttele meters van de grensscheiding met Rollegem-Kapelle week de man om een nog onbekende reden uit naar links. Hij raakte er het groenscherm tussen de rijweg en het vrijliggend fietspad en gaf daarop een ruk aan het stuur. Zo verloor hij de controle over zijn voertuig. De Citroën C2 slipte en belandde rechts van de weg. Daar botste het voertuig met een smak tegen een boom. De bestuurder had geluk dat de plaats van de impact zich net achter zijn zetel situeerde. R. liep lichte verwondingen op. Hij werd naar de Sint-Jozefskliniek in Izegem gebracht. De man had niet gedronken.",Bestuurder slechts lichtgewond na spectaculair ongeval: auto duikt in dieperik,nl
9967,"Gent\n\nDe Gentse politie heeft donderdagavond in de Brugse Poort een druglab ontdekt na een klacht over aanhoudende geurhinder. Het onderzoek is opgestart, maar voorlopig is niemand opgepakt. De zaakvoerder, wiens bedrijfsnaam in het groot op de loods aan de Drongensesteenweg hangt, schreeuwt alvast zijn onschuld uit. “Hoewel ik zowat elke dag langskwam, had ik nooit iets in de gaten.”","Druglab ontdekt in loods Brugse Poort, maar zaakvoerder schreeuwt onschuld uit:  “Ik heb niks met deze affaire te maken”<br /><br />",nl
9968,"Rocketman zweeft opnieuw boven Leuven EDLL\n\n22 mei 2020\n\n18u25 0\n\nAan de Vaartkom in Leuven is opnieuw een astronaut opgedoken. De Rocketman is een kunstwerk van Leuvenaar Pieter Janssens. Hij hangt al zo’n zes jaar op de brug aan Vaartkom, maar door verbouwingswerken moest hij enkele maanden gaan vliegen. Vanmorgen heeft Pieter met zijn twee zonen de Rocketman teruggeplaatst. “Het kunstwerk symboliseert enerzijds vrije kunstenaars of mensen met creaties die uitdagingen aangaan, maar een weg moeten zoeken. En anderzijds willen ook de boodschap geven van: er zijn veel leegstaande gebouwen, doe er iets mee”, aldus Pieter.",Rocketman zweeft opnieuw boven Leuven,nl
9969,"Exclusief voor abonnees Gene Thomas staat op scharniermoment in leven en carrière: “Net nu mijn oudste dochter 15 is. De leeftijd waarop ik mijn vader verloor” Jolien Boeckx\n\n22 mei 2020\n\n18u15 7 Muziek Professioneel zet hij zijn zegetocht na ‘ Professioneel zet hij zijn zegetocht na ‘ Liefde Voor Muziek ’ verder met een nieuw album, maar ook privé staat Gene Thomas (47) op een scharniermoment in zijn leven. Zijn oudste dochter is 15 geworden, de leeftijd waarop hij zijn eigen vader verloor. “Hij was amper 42"", zegt Gene. “Nu ik zelf die leeftijd voorbij ben, besef ik pas hoe jong hij was. Ik zit nu in de fleur van mijn leven.”\n\nAl 30 van z’n zomeroptredens zijn uitgesteld. En welk lot de kleinere evenementen te wachten staat, is nog niet duidelijk. Om zichzelf wat moed te geven, boekte Gene Thomas zich een reis naar de Stadsschouwburg in Antwerpen. “Tijd om veel te sporten, heb ik nu wel. Maar dat is niet hetzelfde als knallen op een podium. Ik mis dat enorm”, zegt hij. De Vlaamse Bon Jovi, zoals hij in ‘Liefde Voor Muziek’ werd genoemd, speelt wel op safe en moet dus nog geduld hebben tot 6 november volgend jaar. “Maar ik zit nu al vol ideeën.” Hij koesterde deze plannen al jaren. ‘LVM’ kopte de bal binnen. “Het programma is op een ideaal moment in mijn carrière gekomen. De liedjes die ik ervoor maakte, vervolledigen mijn album ‘omSINGELd’. Het zijn alleen wel drie cd’s geworden in plaats van twee best of- schijven (lacht).”\n\nJe hebt 21% van dit artikel gelezen\n\nWord ook abonnee en kies hier je formule op maat Mobiel Onbeperkt toegang tot alle artikels op HLN.be en in de app. Stop wanneer je wil. Digitaal Elke dag de digitale versie van de krant en toegang tot alle artikels. Stop wanneer je wil. Weekend + Digitaal Elke zaterdag de papieren weekendkrant in jouw bus en elke dag volledige digitale toegang. Stop wanneer je wil. Compleet Elke dag de papieren krant in jouw bus en volledige digitale toegang. Stop wanneer je wil. De digitale versie van de krant\n\nDe papieren weekendkrant\n\nAlle dagen de papieren krant Eerste 4 weken GRATIS Nadien slechts €6,95 per 4 weken € 0,00 Eerste maand GRATIS Nadien €12 per maand € 0,00 Eerste maand Nadien €16 per maand € 10,00 Eerste maand Nadien €21 per maand € 15,00 Lees 4 weken gratisLees 1 maand gratisStart met lezenStart met lezen",Gene Thomas staat op scharniermoment in leven en carrière: “Net nu mijn oudste dochter 15 is. De leeftijd waarop ik mijn vader verloor”,nl
9970,"De Kringwinkel zet zich schrap voor heropening: “We verwachten een grote drukte aan de geefpunten”\n\nChristophe Maertens\n\n22 mei 2020\n\n18u13 10 Ieper De Kringwinkels openen dinsdag 26 mei opnieuw de deuren. Vooral aan de geefpunten belooft het extra druk te worden. “Veel mensen waren lang thuis en gingen aan het opruimen en ‘ontspullen’. We hopen dat ze deze spullen nu bij ons zullen binnenbrengen, maar liefst niet allemaal tegelijk,” aldus Wouter Goetstouwers, coördinator De Kringwinkel West. Om de drukte wat te spreiden en het veilig te houden, worden extra maatregelen genomen.\n\nVanaf maandag 25 mei in Ieper en dinsdag 26 mei in Veurne kunnen opnieuw herbruikbare spullen worden gedoneerd. Het kopen van tweedehandsspullen kan weer vanaf dinsdag 26 mei in de 4 Kringwinkels. Herbruikbare goederen thuis laten ophalen, wordt nog een weekje uitgesteld.\n\nReservatiesysteem\n\n“Het begin van de lente is traditioneel een drukke periode voor onze geefpunten. Uit onderzoek blijkt dat bijna 1 Belg op 3 dan een grote schoonmaak houdt. Veel van de spullen die mensen niet meer nodig hebben, krijgen via ons een tweede leven. Doordat onze winkels 9 weken dicht waren, én veel mensen extra tijd hadden om thuis op te ruimen en te ontspullen, verwachten we veel producten binnen te krijgen”, zegt Wouter Goetstouwers, coördinator van De Kringwinkel West. De lange wachtrijen aan de recyclageparken indachtig, nemen de Kringwinkels het initiatief om de toestroom aan goederen te spreiden. “Wij voeren een reservatiesysteem in, waarmee je online een afspraak kan maken om spullen te komen brengen. Dit systeem is vanaf donderdag 21 mei operationeel”, aldus de coördinator. Reserveren doe je via deze link.\n\n“Bij aanvang kunnen mensen enkel goederen binnen brengen in Ieper en Veurne. Na een grondige evaluatie en eventuele extra bijsturingen zullen we later ook onze geefpunten van Diksmuide en Poperinge heropenen.”\n\nHou het veilig\n\nDe Kringwinkels troffen de voorbije weken de nodige voorbereidingen om hun medewerkers op een veilige manier opnieuw aan de slag te laten gaan. In de winkels gelden de intussen vertrouwde regels zoals de beperking van 1 klant per 10 vierkante meter, alleen en kort winkelen en natuurlijk het houden van anderhalve meter afstand. Op de website vinden klanten meer tips terug om het veilig te houden te vinden.\n\n“Zeker voor onze collega’s die tot de meest kwetsbare doelgroepen in onze samenleving behoren, is het sociale contact met collega’s, klanten en gevers en de structuur die ze bij ons krijgen, van groot belang. Onze Maatwerkers staan dan ook te popelen om opnieuw aan de slag te gaan,” besluit Wouter Goetstouwers.",De Kringwinkel zet zich schrap voor heropening: “We verwachten een grote drukte aan de geefpunten”<br />,nl
9971,"Boze tandartsen in open brief aan De Block: “Nu 20 euro compensatie per patiënt, met volledige RIZIV-terugbetaling” “Ons wordt ook geldbejag verweten, niets is minder waar” redactie\n\n22 mei 2020\n\n18u13 242 De tandartskoepels zijn niet te spreken over de door minister van Volksgezondheid Maggie De Block (Open Vld) ingestelde maatregel die het doorrekenen van extra kosten aan hun patiënten verbiedt. Door de coronacrisis zagen tandartsen zich verplicht essentieel beschermingsmateriaal aan te kopen, waarbij de kosten op de patiënten verhaald werden. “Coronasupplementen”, oordeelde De Block. De tandartskoepels reageren boos in een open brief: “Naast het gebrek aan respect wordt ons ook nog geldbejag verweten. Niets is minder waar.” Het beschermingsmateriaal moesten ze aan “woekerprijzen” aankopen en tegelijkertijd is er door de uitgebreide hygiënemaatregelen veel meer tijd nodig per patiënt. De vijf erkende tandartsverenigingen vragen per patiënt 20 euro compensatie, volledig ten laste van het RIZIV.\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.\n\nDe integrale tekst van de open brief:\n\n“De Covid-19 pandemie treft de volledige bevolking fysiek, mentaal en financieel. De toegankelijkheid van de gezondheidszorg, waarvan mondzorg een belangrijk onderdeel vormt, is meer dan ooit primordiaal (fundamenteel, red.).\n\n\n\nJuist nu komt deze toegankelijkheid acuut en op middellange termijn in groot gevaar. De vijf door het RIZIV erkende beroepsverenigingen vragen u gezamenlijk overleg over dringend noodzakelijke beslissingen. Van bij het begin van de massale uitbraak van de pandemie hebben de beroepsverenigingen en de individuele tandartsen en tandarts-specialisten hun verantwoordelijkheden opgenomen.\n\n\n\nOm de bevolking bij te staan bleven de tandheelkundigen beschikbaar voor telefonische triage waarbij de patiënten indien mogelijk telefonisch geholpen werden. Om de ziekenhuizen te ontlasten hebben de beroepsverenigingen op eigen initiatief, zonder enige financiële steun van de overheden, doorverwijspraktijken georganiseerd waar de patiënten met hoogdringende nood verzorgd werden. Deze praktijken waren 7/7 bereikbaar.\n\n\n\nDe Federale overheid bezorgde FFP2 maskers, uitsluitend voor deze urgentiepraktijken. Voor de overige noodzakelijke beschermingsmaterialen moesten de tandheelkundigen zelf zorgen. Intussen hebben de meeste tandheelkundigen zelf de nodige stappen gezet om alle essentiële beschermingsmaterialen aan te kopen voor zover ze beschikbaar waren.\n\n“Hoogste risicogroep”\n\nDoor het gebruik van aerosol bij de meeste behandelingen behoren de tandheelkundigen tot de hoogste risicogroep voor besmetting van patiënt naar zorgverlener en moeten er uitgebreide bijkomende maatregelen toegepast worden om kruiscontaminatie te vermijden. We betreuren ten zeerste dat bij de communicatie vanuit de Overheden de tandheelkundigen vergeten werden. Naast het gebrek aan respect wordt ons ook nog geldbejag verweten. Niets is minder waar. De kosten zijn gestegen door bijkomende beschermingsmaterialen die vaak aan woekerprijzen moeten aangekocht worden en terzelfdertijd is er door de uitgebreide hygiënemaatregelen veel meer tijd nodig per patiënt. Reeds bij de aanvang van de Covid-19crisis hebben we aangedrongen voor compenserende maatregelen, er werden beloftes gemaakt.\n\n\n\nTot 29 april duurde het vooraleer de beroepsverenigingen tijdens een informeel overleg op het RIZIV hun voorstellen konden neerleggen. Op 30 april bevestigde ook de RMG (Risk Management Group) dat er een initiatief voor tegemoetkoming op komst was. Sindsdien hebben we geen enkele reactie meer ontvangen.\n\nOngeloof\n\nHet is dan ook met ongeloof dat we moesten vernemen dat gedreigd wordt met procedures voor terugbetaling van supplementen die aangerekend werden, dan nog met terugwerkende kracht. In dezelfde mededeling worden beloftes gemaakt betreffende bijkomende terugbetalingen. Weer eens op de lange baan.\n\n\n\nMevrouw de Minister, we vragen geen volledige vergoeding voor het verlies dat de tandheelkundigen lijden ten gevolge de bijkomende materialen, de meertijd per behandelingen de sterk gedaalde vraag door besmettingsvrees. De tandartsen en tandarts-specialisten, althans diegenen die niet definitief afhaken, proberen als medicus en zelfstandige vrije beroeper de nodige veerkracht en de inzet op te brengen om de crisis door te komen en ten dienste te blijven van de gezondheid van de bevolking.\n\nOnmiddellijke tegemoetkoming\n\nOnze beroepsverenigingen vragen unaniem om onmiddellijke en compenserende maatregel goed te keuren, die naast een noodzakelijke tegemoetkoming mede een teken van respect en waardering zal zijn voor de grote inspanningen die de tandheelkundigen dagelijks leveren. Hiermee vragen we dan ook dringend overleg over onze gemeenschappelijke vraag voor het invoeren van een terugbetaling van een facultatief bijkomend honorarium per zittijd van 20 euro, met een volledige terugbetaling voor de patiënt. We zijn ons bewust van de ernstige financiële impact maar wij menen dat dit volledig mogelijk is binnen onze partiële begrotingsdoelstelling, gezien de zeer sterk gedaalde uitgaven van de voorbije maanden.\n\n\n\nDeze compenserende maatregel zal tevens voorkomen dat op het einde van het jaar massaal overgegaan wordt tot deconventioneren wat de tariefzekerheid voor de patiënt in gevaar zal brengen. Wij hopen geachte Mevrouw de Minister dat u onze bezorgdheid ernstig neemt en het nodige doet om de passende beslissingen snel te realiseren. “\n\nBart Vande Vannet,voorzitter BUOS\n\nTareq El Sayyed, voorzitter CSD\n\nPatrick Bogaerts, voorzitter SMD\n\nFrank Herrebout, voorzitter VBT\n\nPhilippe Decroock, voorzitter VVT","Boze tandartsen in open brief aan De Block: “Nu 20 euro compensatie per patiënt, met volledige RIZIV-terugbetaling”",nl
9972,"Niall Horan slaat hoop de kop in: “Er komt geen One Direction-reünie” SDE\n\n22 mei 2020\n\n18u12\n\nBron: ANP 5 Muziek De geruchten over een One Direction-reünie deden een tijdje de ronde, maar fans van de boyband worden nu toch teleurgesteld. Oud-bandlid Niall Horan (26) ontkent alle roddels.\n\nKomt One Direction nu wel of niet opnieuw bij elkaar? De afgelopen weken gonsde het van geruchten over een mogelijke reünie. ""We hebben er amper over gepraat"", zegt Niall Horan echter in het radioprogramma Smallzy's Surgery. ""We hebben gekeken of we iets hadden liggen om uit te brengen, maar dat bleek niet zo te zijn.” De band zou in juli tien jaar bij elkaar zijn geweest. Daarom gingen de geruchten dat de band weer bij elkaar zou komen om dit te vieren.\n\nSolo\n\nHarry Styles, Liam Payne, Zayn Malik, Niall Horan en Louis Tomlinson werden in 2010 enorm populair door hun deelname aan de Britse X-Factor. Vooral het nummer ‘What Makes You Beautiful’ was een enorme hit. Malik besloot in 2015 uit de band te stappen. Een jaar later gingen de overige vier leden ook solo.\n\nLees ook:\n\nMogelijke reünie One Direction in de maak\n\n\n\nReünie One Direction lijkt onwaarschijnlijk: “Het is gewoon niet haalbaar op dit moment”\n\n\n\nNu alle leden Zayn weer volgen op sociale media, zwellen geruchten over One Direction’-reünie verder aan\n\n",Niall Horan slaat hoop de kop in: “Er komt geen One Direction-reünie”,nl
9973,"NASA wil maanwater als brandstof gebruiken RL\n\n22 mei 2020\n\n18u12\n\nBron: BuzzT/ANP, NPR 12 Wetenschap Door water te splitsen in waterstof en zuurstof kun je raketbrandstof maken. NASA wil daarom het water op de maan gebruiken zodat ze bij een bezoek aan de maan geen brandstof voor de terugweg mee hoeven te nemen. Dat schrijft het wetenschappelijke tijdschrift MIT Technology review.\n\nOp de maan zijn veel waardevolle grondstoffen te vinden, zoals goud, platinum en andere zeldzame metalen. Dit soort metalen zijn vooral waardevol omdat ze in veel soorten elektronica worden gebruikt. Maar om op de maan te komen is vooral heel veel brandstof nodig.\n\nDe zwaartekracht van de aarde trekt zo hard aan een ruimtevoertuig dat er veel brandstof voor nodig is om op te stijgen en buiten de atmosfeer te geraken - en als je dan ook nog genoeg moet hebben voor de weg terug, moet je met een zware en volle tank op pad. Door op de maan een soort tankstation te bouwen bespaar je een hoop gewicht op de heenweg. Daarbij zou dit tankstation kunnen dienen als een belangrijke pitstop op weg naar andere planeten, zoals Mars.\n\nInternationale concurrentie\n\nDe Amerikanen van NASA zijn niet de enige geïnteresseerden voor een ‘permanent tankstation’ op de maan. Ook de European Space Agency ziet wel wat in een 'maandorp' met de mogelijkheid om metalen op te graven. Daarnaast is ook China is bezig met een onderzoek naar het water op de maan. In augustus 2019 probeerde een Indiase maanmissie tevergeefs om het water op de zuidpool van de maan in kaart te brengen. Door een defect aan de stuwmotoren crashte het ruimtevaartuig met hoge snelheid op de maan.\n\nNASA probeert nu wettelijke afspraken vast te leggen om als eerste te kunnen bepalen wie het recht krijgt om op de maan metalen te delven.\n\nHoe win je water op de maan?\n\nHet bereiken van water of metalen op de maan is overigens geen gemakkelijke opgave. Het is duur om er een groot team te laten rondlopen, maar robots krijgen het werk voorlopig ook nog niet gedaan.\n\nDaarbij is de oppervlakte van de maan erg plakkerig waardoor apparatuur snel kapot gaat, en bevindt het water zich niet in meren, rivieren of zeeën zoals we dat op aarde gewend zijn. Op de maan bestaat water uit hele kleine, bevroren druppeltjes die zijn vermengd met de bodem. Het water moet dus eerst worden opgewarmd zodat het verdampt en kan pas daarna worden opgevangen. Volgens experts is het een kwestie van vallen en opstaan voor we op de maan op een efficiënte manier grondstoffen kunnen winnen.\n\nLees ook:\n\n9 tips van astronauten Dirk Frimout en Frank De Winne over hoe je kunt samenleven op een zakdoek (+)\n\nVerhoogde concentratie benzeen in ruimtestation ISS gemeten: “Bemanning loopt geen gevaar”\n\nKunnen we binnenkort door de ruimte ‘zeilen’ met het dunste materiaal op aarde? Nederlandse uitvinding doet dromen",NASA wil maanwater als brandstof gebruiken,nl
9975,"Actiegroep Windstil plaatst banners in dorpskernen om strijd tegen vier windmolens kracht bij te zetten emz\n\n22 mei 2020\n\n18u07 24 Malle De De actiegroep Windstil heeft in de dorpskern van Westmalle verschillende banners geplaatst met simulatiefoto’s van het windturbineproject. Op die manier wil de burgerorganisatie zich verzetten tegen de vier windmolens die de drie privébedrijven Fingo, Mintjens Group en Tri nv plannen te plaatsen op en rond het industriegebied op de grens van Malle en Zoersel. Windstil hoopt nog zoveel mogelijk bezwaarschriften binnen te krijgen tegen het einde van het openbaar onderzoek op 5 juni . “De omwonenden moeten beseffen wat voor visuele vervuiling de windmolens met zich mee zullen brengen”, zegt woordvoerder Lieve Decorte.\n\nSinds de opstart van het openbaar onderzoek naar de vier windmolens op donderdag 7 mei roept actiecomité Windstil op om bezwaar in te dienen. “We zijn niet tegen windturbines, maar wel nabij woonwijken”, klinkt het. Nu komt de burgergroep met een eindoffensief. Het actiecomité plaatste de voorbije dagen banners in de dorpskern van Westmalle. Ook in Oostmalle en Zoersel komen er nog. “Ook al zal de impact op Westmalle het grootst zijn, toch heerst daar ook vrees voor de windmolens. Die op het grondgebied van Zoersel staat bijvoorbeeld vlak bij het voetbalveld van KFCE Zoersel. De windturbine zou komen op driehonderd meter van de huizen in woonwijk Kievitheide”, zegt Yvan Vandeplassche uit Zoersel.\n\nPrecedent\n\nOp die banners geeft Windstil een simulatie van de windmolens in de woonwijk weer. “Die van Encon zijn niet waarheidsgetrouw: de windturbines zijn te klein en schuin weergegeven. De onze zijn echter op schaal gemaakt. Op die manier willen we laten zien wat er echt gaande is”, klinkt het. Volgens comitélid Hugo Degroote uit Oostmalle begint het stilaan door te sijpelen wat er mogelijk op komst is. “Met de banners willen we iedereen extra sensibiliseren”, zegt hij.\n\nVolgens omwonenden leven industrie en woonwijk nu in harmonie met elkaar, maar zal dat door de windturbines veranderen. Bovendien meent Windstil dat de komst van de vier windmolens een precedent zou scheppen. “Op het plannetje van Encon staan nog locaties aangegeven voor twee andere windturbines. Daarvan zou eentje op 250 meter van middelbare school Maris Stella komen. Dat is niet voor dit dossier, maar zou wel een opvolgtraject kunnen zijn”, zegt Decorte.",Actiegroep Windstil plaatst banners in dorpskernen om strijd tegen vier windmolens kracht bij te zetten,nl
9976,"Gemeente stelt studieruimtes ter beschikking in Het Koetshuis en de bibliotheek Tom Vierendeels\n\n22 mei 2020\n\n17u59 9 Roosdaal De gemeente Roosdaal stelt twee studieruimtes ter beschikking van blokkende studenten. Het initiatief komt op vraag van Jong CD&V Roosdaal. Studeren kan in de bibliotheek en in Het Koetshuis. Reserveren is wel verplicht.\n\n“Omdat niet alle studenten thuis een rustige studieplek of een kot hebben vroegen we zoals in het verleden aan de gemeente om een ruimte ter beschikking te stellen voor deze studenten”, vertelt Tom De Koster, gemeenteraadslid en voorzitter van JONGCD&V Roosdaal. “Uiteraard wel met het in acht nemen van de juiste veiligheidsmaatregelen gezien de coronacrisis. Hierdoor moeten studenten ook geen onnodige verplaatsingen naar hun studentenstad maken. We waren verheugd te zien dat de gemeente snel actie ondernam. Zo kunnen we ook in deze moeilijke tijden Roosdaal op de kaart zetten als studentvriendelijke gemeente.”\n\n“We dragen studenten een warm hart toe en willen hen daarom ook extra ondersteuning aanbieden”, zeggen bevoegde schepenen Johan Van Lierde (CD&V) en An Van den Spiegel (CD&V). “Concreet kunnen studenten vanaf 25 mei hun toevlucht zoeken tot de bibliotheek en GC Het Koetshuis. Gezien de plaatsen beperkt zijn en we samenscholingen absoluut willen vermijden vragen we om vooraf te reserveren via bib@roosdaal.be of info@koetshuisroosdaal.be. Vermeld daarbij ook zeker de gewenst dagen en uren.”",Gemeente stelt studieruimtes ter beschikking in Het Koetshuis en de bibliotheek,nl
9977,"human interest, dieren, Decathlon, Eisden, Frank Resseler, Haspengouw, INBO, Instituut voor Natuur- en Bosonderzoek, Jan Loos, Lanaken-Maasmechelen, Limburg, Loos, Maasland, Nationaal Park Hoge Kempen, Noord-Limburg, Vlaanderen, Welkom Wolf",Iedereen denkt wolven te zien! Is dit een dronebeeld van de Maasmechelse wolf? Jan Loos van Welkom Wolf betwijfelt het: “We gaan uit van een grote vos”,nl
9978,"Verdachte van moordpoging Boechout blijft in de cel BJS/PLA/BLG\n\n22 mei 2020\n\n17u57 6 Boechout De raadkamer in Antwerpen heeft vrijdag de aanhouding bevestigd van een 21-jarige man uit Mortsel die verdacht wordt van een De raadkamer in Antwerpen heeft vrijdag de aanhouding bevestigd van een 21-jarige man uit Mortsel die verdacht wordt van een poging tot moord in Boechout eerder deze week . Het 21-jarige slachtoffer B. werd neergestoken aan zijn woning en verkeerde een tijd in levensgevaar.\n\nDe verdachte belde maandag rond 21.30 uur met een 21-jarige vriend aan bij slachtoffer B. aan de Smalleweg in Boechout. Toen die in de deuropening verscheen, werd hij meteen twee keer met een mes gestoken. De twee twintigers vluchtten daarna weg.\n\nHet slachtoffer liep levensbedreigende verwondingen op en werd met spoed geopereerd in het UZA in Edegem. Het levensgevaar was daarna geweken, maar zijn toestand bleef zeer ernstig. De lokale politie kon niet veel later twee verdachten aan een tramterminus arresteren. Een van hen was de vermoedelijke dader. Hij werd voorgeleid voor de onderzoeksrechter en aangehouden op verdenking van poging tot moord.\n\nMotief\n\nHet motief voor de steekpartij zou zich in de relationele sfeer situeren. Volgens onze informatie had het slachtoffer, die met zijn partner al vier jaar samen is en een zoontje heeft, in het verleden een affaire gehad met een meisje. De vriend van dat meisje zou daarover al eens ruzie hebben gemaakt. Zo’n twee maanden geleden is er dan een goed gesprek geweest en iedereen dacht dat het opgelost was. Plots stond de vriend maandag voor de deur en haalde hij deze keer uit met een mes. Mogelijk had zijn vriendinnetje hem laten vallen en is hij daarom verhaal komen halen.\n\n“Problematische familie”?\n\nNa het voorval werd in verschillende media bericht dat het slachtoffer in “een problematische familie” opgroeide. De schoonbroer van B. ontkent dit met klem. “Wij doen geen foute dingen. B. is een lieve rustige jongen. Hij staat altijd positief in het leven en is geen ruziestoker. Hij studeert voor computer en is actief in bewakingsindustrie.”",Verdachte van moordpoging Boechout blijft in de cel,nl
9979,"economie, business en financiën, human interest, Ali, Amsterdam, Anthony Godfroid, Baasje van Lee, België, Ben Weyts, FAVV, Het Federaal Voedselagentschap, Hélène Bonte, Lee, Lima, Michel Vandenbosch, New York, Parijs, Peru, Selena Ali, VA, Weyts",Voedselagentschap onderzoekt of katje Lee terugsturen naar Peru weer een optie is,nl
9980,"Brandweer nog uren in de weer na uitslaande schuurbrand VHS\n\n22 mei 2020\n\n17u54 46 Tielt Langs de Meulebeeksesteenweg in Tielt, in de omgeving van Supra Bazar, is donderdagnacht brand uitgebroken in een schuur. Hoe dat kon gebeuren, is nog onduidelijk. De brandweer kon zonder al te veel problemen een woning vlakbij vrijwaren.\n\nEen passant merkte iets voor drie uur dat er een brand woedde in de schuur, die wat afgelegen ligt van de Meulebeeksesteenweg. De man ging aanbellen bij de woning van de eigenaars maar die deden niet open, simpelweg omdat de elektriciteit was uitgevallen en ze daardoor de bel niet hoorden. Gelukkig beschikte de passant wel over het gsm-nummer van de zoon van de bewoners. Zo kon hij hen dan toch alarmeren. De man belde ook de hulpdiensten.\n\nSchuur leeghalen\n\nDe brandweer hoefde niet te zoeken naar de plaats van de brand. “Bij onze aankomst sloegen de vlammen al hevig door het dak”, zegt bevelhebber Lieven Rijckaert van de Tieltse brandweerpost. “Het vuur werd pas vrij laat opgemerkt. Onze eerste zorg ging naar het vrijwaren van de woning, die op zowat vijftien meter afstand staat. Dat lukte zonder problemen. De brand zelf was snel onder controle maar het grote karwei begon toen pas. In de schuur, die twee verdiepingen telt, lag een grote voorraad brandhout en wat stro opgeslagen. Dat moest allemaal naar buiten worden gebracht om deftig af te blussen.” Pas rond 7.30 uur waren de spuitgasten weer in de kazerne.",Brandweer nog uren in de weer na uitslaande schuurbrand,nl
9981,Exclusief voor abonnees\n\nVan Somalische vluchteling tot kabinetsmedewerker: Ayan (39) schrijft boek over haar levensverhaal\n\nDirk Desmet\n\n22 mei 2020\n\n17u54\n\n0,Van Somalische vluchteling tot kabinetsmedewerker: Ayan (39) schrijft boek over haar levensverhaal,nl
9982,"Na de desserts nu ook pizza: tweede foodtruck voor Bart en An Jurgen Geyselings\n\n22 mei 2020\n\n17u52 1 Herenthout Met hun nieuwe foodtruck ‘Il Carrello’ zorgen Bart Lodewijckx (42) en An Janssens (38) voortaan voor ovenverse pizza’s in thuisgemeente Herenthout en omstreken. Met ‘Koekenbak’ heeft het koppel al een foodtruck met desserts. “Op feestjes kregen we wel eens de vraag of we ook een hoofdschotel konden maken.”\n\nPizzabakker van dienst is Bart. “Ik ben een echte pizzafan”, zegt hij. “Onze agenda zat voor maanden vol, maar corona gooide roet in het eten. Daarom staan we vandaag en morgen met 'Il Carrello’ aan de Bouwelse Steenweg in Herenthout en we zullen dat komende weekends nog doen. Zo kunnen de klanten alvast proeven van ons aanbod.”\n\nKennissen\n\nDe pizza’s van Il Carrello kunnen dit weekend alleen besteld worden, aanschuiven kan niet. “In de toekomst zullen we via onze Facebookpagina bekendmaken hoe en wanneer je kan bestellen. Momenteel gaat het enkel om kennissen.”\n\nHet karreke\n\n‘Il Carrello’ is Italiaans ‘het karreke’. “Het klinkt leuk en de truck is ook een omgebouwde kar”, aldus het koppel. “Tijdens één van onze Italiëreizen gingen we op bezoek bij een firma die pizza-ovens maakt en zo zijn we bij ons model terechtgekomen, een echt houtgestookt exemplaar.”\n\nMomenteel staan er op het menu bij Il Carrello een achttal verschillende pizza’s. “Het is volop zoeken naar originele en smaakvolle ideeën om onze kaart uit te breiden.”",Na de desserts nu ook pizza: tweede foodtruck voor Bart en An ,nl
9983,"Wit-Gele Kruis Limburg bereidt zich voor op tweede coronagolf: “Decontaminatieruimtes reinigen voortaan zelf mondmaskers en schorten” Dirk Selis\n\n22 mei 2020\n\n17u50 0 Bilzen Wit-Gele Kruis Limburg gaat zelf instaan voor het ontsmetten en hergebruiken van mondmaskers en schorten op grote schaal. In hun nieuwe afdeling in Bilzen voorzien ze twee decontaminatieruimtes van 20 en 70 kubieke meter. Daardoor kunnen ze tot 15.000 mondmaskers per week ontsmetten en hergebruiken. Op die manier is er voldoende capaciteit om ook andere zorgverleners en zorginstellingen te ondersteunen in het reinigen van hun materiaal.\n\nDe organisatie start een eigen decontaminatieruimte op. Momenteel wordt er gewerkt aan de verhuis van de afdeling Bilzen. In hun nieuwe gebouw wordt een losstaand bijgebouw ingericht als decontaminatieruimte met twee aparte ruimtes van 20 en 70 kubieke meter. “In deze ruimtes worden onze mondmaskers opgehangen aan waslijnen”, zegt Nadja Vananroye, algemeen directeur van Wit-Gele Kruis Limburg. “Het Phileas-toestel dat zorgt voor de decontaminatie, wordt in het midden van de ruimte geplaatst. Een droge mist van waterstofperoxide doodt de bacteriën, gisten en schimmels. Op deze manier is het mogelijk om 15.000 maskers per week te ontsmetten en hergebruiken. Met deze innovatie bereiden we ons voor op een mogelijke tweede golf van het coronavirus”, zegt Nadja Vananroye.\n\nKostenbesparend en duurzaam\n\nDaarnaast is er ruimte voor het ontsmetten en hergebruiken van beschermschorten met een capaciteit van 380 schorten per dag. “Niet onbelangrijk aangezien deze schorten momenteel erg schaars zijn, met vaak levertermijnen van 3 tot 4 maanden. Momenteel werken we hiervoor samen met wielerkledingproducent Bioracer uit Tessenderlo. Zij kunnen doorlopend stevige kwaliteitsvolle schorten leveren die geschikt zijn om meermaals te decontamineren.”\n\nWekelijks 3.000 FFP2-maskers\n\nWit-Gele Kruis Limburg heeft voor de komende periode een voldoende voorraad aan FFP2-maskers en beschermschorten, maar denkt met deze installatie vooral op lange termijn. “We zoeken naar oplossingen die ons in staat stellen om in de toekomst flexibel en wendbaar met dergelijke uitdagingen om te gaan”, gaat Vananroye verder. “Bovendien is deze werkwijze ook kostenbesparend en duurzaam. Momenteel gebruiken we ongeveer 3.000 FFP2-maskers per week. Dat betekent dus dat we nog heel wat capaciteit hebben om ook andere zorgverleners en zorginstellingen te ondersteunen in het ontsmetten en hergebruiken van hun maskers. Daarover lopen al een aantal gesprekken.”",Wit-Gele Kruis Limburg bereidt zich voor op tweede coronagolf: “Decontaminatieruimtes reinigen voortaan zelf mondmaskers en schorten”,nl
9984,"Markten in de buurt gaan opnieuw door mits aanpassingen Margo Koekoekx\n\n22 mei 2020\n\n17u47 0 Wemmel Verschillende markten bieden opnieuw lokaal producten aan in openlucht. Veel trouwe marktbezoekers kunnen hun hartje weer ophalen. Let wel: de markten worden opengesteld om noodzakelijke boodschappen te doen en niet om een sociaal moment te creëren. Bezoekers komen dus alleen.\n\nLonderzeelse markt verhuist\n\nNa een grondige analyse van de diverse scenario’s besliste de gemeente om de wekelijkse dinsdagmarkt tijdelijk naar het Heldenplein te verhuizen. Op dinsdag 26 mei zal de markt daar voor het eerst doorgaan. Er worden maximaal 235 personen toegelaten op de markt. Er zullen afzonderlijke toe- en uitgangen zijn en de bezoekers volgen het eenrichtingsverkeersplan.\n\nWemmel werkt met badgesysteem\n\nZondag 24 mei kan je tussen 8u en 13u voor het eerst weer naar de markt. Er zijn twee in- en uitgangen voorzien. Een aan het ING-kantoor en een tweede aan de winkel Leonidas. Voor de veiligheid moet je de pijlen volgen en laten ze maximum 175 bezoekers tegelijk toe. Om dat te controleren roepen ze een creatief idee in het leven. Wie de markt betreedt krijgt een badge. Als je de markt verlaat, geef je deze weer af. De badgen worden natuurlijk ontsmet.\n\nGrimbergen en Strombeek-Bever\n\nIn Grimbergen centrum zullen op zondag dertien kramen klaar staan. Ze voorzien eenrichtingsverkeer voor de bezoekers van de ingang aan de Lagesteenweg naar de uitgang aan de Prinsenstraat. Er is ook desinfecterende handgel aanwezig aan de in- en uitgang en aan de marktkramen. Enkele kramen zullen tijdelijk op het Kerkplein staan om de veilige afstand te bewaren.\n\n“Op de markt in Strombeek-Bever op het Sint-Amandsplein is het door de kleinschaligheid eenvoudiger om de sociale afstand te bewaren. Aan de kramen zal aangegeven worden hoe de klanten moeten aanschuiven”, zegt schepen De Boeck.\n\nMeise\n\nZaterdag kan je weer terecht opd e markt in Meise. De markt zal er iets anders uitzien gezien sommige kramen een ander plekje kregen om de afstand te garanderen. Bezoekers volgen een afgesloten circuit en iedereen volgt de aangegeven looprichting. Je kan op de markt langs de Boechtstraat en langs het pleintje van de baron naast de kerk. Handgel is voorzien.\n\nVilvoorde\n\nDe eerste woensdagmarkt is achter de rug. De zaterdagmarkt splitsen ze zoals aangekondigd op in een zaterdagmarkt beperkt tot voeding en planten en een zondagmarkt voor de overige kramen. Ook daar de markt betreden via de aangeduide in- en uitgangen ter hoogte van de Guldenschaapstraat en Virgo+.\n\nMeer over Boechtstraat\n\nGrimbergen\n\nGuldenschaapstraat\n\nHandgel\n\nHeldenplein\n\nING\n\nKerkplein\n\nLagesteenweg",Markten in de buurt gaan opnieuw door mits aanpassingen,nl
9986,"Russische drijvende kerncentrale ondanks kritiek toch in gebruik genomen ES\n\n22 mei 2020\n\n17u40\n\nBron: Belga 6 In het noordoosten van Rusland is vrijdag voor het eerst een drijvende kerncentrale in gebruik genomen. Na de laatste inspecties, werd het licht op groen gezet voor de opstart van de twee kernreactoren aan boord van de ‘Akademik Lomonosov’, zo meldt het Russische atoomconcern Rosatom vrijdag.\n\nDe ‘Akademik Lomonosov’, die in de buurt van de stad Pevek in de Noordelijke IJszee voor anker ligt, is daarmee de ""meest noordelijke kerncentrale ter wereld"", zo klinkt het. Rusland wil met die centrale de komende veertig jaar de afgelegen regio van energie voorzien. Op die manier kan ook stroom worden geleverd aan boorplatforms op zee.\n\nRusland wil de drijvende kerncentrales, die eruitzien als normale schepen, in de toekomst ook aan andere landen verkopen.\n\n“Een drijvende Tsjernobyl”\n\nMaar het project is erg omstreden. Milieuactivisten waarschuwen voor ""een drijvende Tsjernobyl” of ""een nucleaire Titanic"". Ze vrezen voor een mogelijke ramp in de Noordelijke IJszee. Volgens hen is het schip kwetsbaar voor stormweer en is het ook niet mogelijk het volledig te beschermen tegen externe bedreigingen.",Russische drijvende kerncentrale ondanks kritiek toch in gebruik genomen,nl
9988,"Memorial Day op Amerikaans kerkhof vervangen door online plechtigheid Pieterjan Neirynck\n\n22 mei 2020\n\n17u37 2 Waregem Door de coronacrisis kan Memorial Day, de jaarlijkse herdenkingsplechtigheid op het Amerikaanse kerkhof in Waregem, niet in zijn gebruikelijke vorm doorgaan. Daarom komt er een internationale ceremonie die maandagavond live te volgen is.\n\nAl bijna een eeuw worden er op de militaire begraafplaatsen in Waregem, Welkenraedt en Neupré plechtigheden georganiseerd om de Amerikaanse militairen die sneuvelden tijdens de Eerste en Tweede Wereldoorlog te herdenken. Op de Flanders Field American Cemetry langs de Wortegemseweg vindt dit officieel moment telkens op de laatste zondag van mei plaats, in aanwezigheid van schoolkinderen die het Belgische en het Amerikaanse volkslied zingen. Dit jaar kan zo’n fysieke bijeenkomst niet, waardoor de American Overseas Memorial Day Association één internationale ceremonie organiseert. Je kan die online plechtigheid maandagavond vanaf 18 uur volgen via www.memorialdayonline.com.",Memorial Day op Amerikaans kerkhof vervangen door online plechtigheid,nl
9989,"Heleen kweekt en verkoopt moestuinplanten op terrein van gesloopte Ottenstadion: “Ik vind het fijn om stadsbewoners in contact te brengen met het groeien en bloeien van hun eigen voedsel” Jill Dhondt\n\n22 mei 2020\n\n17u36 14 Gent Heleen Calcoen (28) groeit kruiden en groenteplanten in een zelfgemaakte koepelserre op het terrein van het gesloopte Ottenstadion in Gentbrugge. Pas twee weken geleden beviel ze van haar zoontje, en toch is ze nog elke dag naarstig in de weer. Ze koos er bewust voor om planten te kweken die geschikt zijn voor terrassen en stadstuintjes.\n\nTot voor kort werkte Heleen als ruimtelijk planner en bestonden haar dagen vooral uit computerwerk. Ze miste de natuur, en besloot daarom om haar baan op te zeggen. Ze startte een opleiding biologische landbouw, deed stages bij boeren en kwekerijen, en kweekte zo een passie voor eetbare planten. In augustus vorig jaar, toen ze net zwanger was, zette ze een eigen plantenkwekerij op poten op het terrein waar vroeger het Ottenstadion stond. “Het enige wat daarvan is overgebleven, is een gigantische berg bettonpuin op een terrein waar de natuur het langzaam terug overneemt. Dat landschap sprak me aan, om er een werkplek uit te bouwen.”\n\nIn de bolvormige serre van Heleen vind je een zestigtal plantensoorten. “Daar zitten tomaten, klassieke keukenkruiden maar ook speciallekes zoals blauwe suikermaïs tussen. Alle planten zijn geschikt om te telen in een pot: ze zijn compact maar ook mooi. Zo passen ze perfect in een stadsomgeving waar veel terrassen en stadstuinen zijn. Met mijn planten kan je op mini-schaal je eigen groenten en kruiden kweken. Ik vind het fijn om stadsbewoners in contact te brengen met het groeien en bloeien van hun eigen voedsel.”\n\nKoop lokaal\n\nElke zaterdagnamiddag kunnen nieuwsgierigen een bezoekje brengen in de Tennisstraat om plantjes te kopen, zolang de voorraad strekt. “De opbrengst gaat naar Reaktor21, een vzw die zich inzet voor de bijenpopulatie. Op hetzelfde terrein hebben ze bijenkasten gezet. In afwachting van de aanleg van een nieuwe woonwijk, hebben we een overeenkomst om de grond te gebruiken tot eind volgend jaar.”\n\nMeer info op de Facebookpagina van Kweek.",Heleen kweekt en verkoopt moestuinplanten op terrein van gesloopte Ottenstadion: “Ik vind het fijn om stadsbewoners in contact te brengen met het groeien en bloeien van hun eigen voedsel”,nl
9990,"Frankrijk kondigt 14 dagen quarantaine af voor iedereen die vanuit Spanje het land binnenkomt als reactie op besluit van Spaanse regering KVE\n\n22 mei 2020\n\n17u36\n\nBron: El Mundo, Ouest France 76 Frankrijk zal een 14-daagse quarantaine opleggen aan reizigers die het grondgebied vanuit Spanje binnenkomen, melden bronnen binnen het Elysée. Parijs heeft deze maatregel ingevoerd na een gelijkaardig besluit van de Spaanse regering. Madrid legt een 14-daagse quarantaine op aan alle personen die uit het buitenland komen, ook aan degenen met de Spaanse nationaliteit. Het is een beslissing die slecht is aangekomen bij de Franse regering omdat ze is genomen zonder overleg met Frankrijk en andere lidstaten uit de Schengenzone, klinkt het.\n\n“We kunnen ons niet voorstellen dat de doorgang van de ene naar de andere kant (van de grens) gemakkelijker is dan andersom”, legden dezelfde bronnen uit, die specificeerden dat het geen kwestie van discriminatie is, maar van ‘wederkerigheid’.\n\nSpanjaarden die momenteel in Frankrijk wonen, zullen ook worden getroffen door de quarantaine die door de regering van premier Sanchez is aangekondigd als ze om werkgerelateerde of familiale redenen naar Spanje reizen. Enkel grensarbeiders vallen niet onder de maatregel.\n\n\n\nFrankrijk had nochtans een paar dagen geleden aangekondigd dat het geen quarantaine zou opleggen aan al degenen die uit een ander Schengenland of uit het Verenigd Koninkrijk het land zouden binnenkomen. Maar nu zal er dus wel een quarantaine opgelegd worden aan reizigers uit Spanje, zolang het besluit van de Spaanse regering van kracht blijft. De grens tussen Frankrijk en Spanje is momenteel niet gesloten, maar er worden sinds 16 maart wel controles uitgevoerd aan de landsgrenzen.\n\nDe Spaanse regering gaat die quarantainemaatregel de volgende weken mogelijk wel schrappen, maar alleen als het virus beter onder controle is. De autoriteiten willen daarbij dan wel kijken naar de gezondheidstoestand in het land waar mensen vandaan komen en waar de toeristen in Spanje naartoe willen. De noodtoestand is nog tot 7 juni van kracht.\n\nLees ook:\n\nMag ik naar het buitenverblijf van familie? Alle regels voor tweedeverblijvers op een rijtje (+)\n\nNu zomerse dagen eraan komen: wat mag wel en wat niet? De coronaregels in 12 verschillende situaties (+)\n\nMeer over Elysée\n\nFrankrijk\n\nMadrid\n\nParijs\n\nSanchez\n\nSchengenland\n\nSchengenzone\n\nSpanje",Frankrijk kondigt 14 dagen quarantaine af voor iedereen die vanuit Spanje het land binnenkomt als reactie op besluit van Spaanse regering,nl
9991,Real geeft inkijk op training: Hazard en co leven zich uit in circuit met oefeningen\n\nDMM\n\n22 mei 2020\n\n17u36\n\nBron: AP\n\n0,Real geeft inkijk op training: Hazard en co leven zich uit in circuit met oefeningen,nl
9993,"Logica\n\n\n\n\n\nDe Kijk van Kurt\n\nKurt Burgelman\n\n22 mei 2020\n\n17u30 19\n\nBinnenkort mogen Véronique en Lars weer kussen op de set van Familie. Driewerf hoera! Ik heb in m’n leven nooit een hele aflevering van gelijk welke soap uitgezeten maar toch vind ik het goed nieuws dat er weer gefilmd mag worden. Had u zich de lockdown kunnen voorstellen zonder Netflix? Neen hé? Had u zich de lockdown kunnen voorstellen zonder muziek? Ook niet waarschijnlijk. Wel, terwijl de beeldindustrie weer opstart, krijgen mijn collega-muzikanten en ik stilaan het idee dat ons beroep niet meer bestaat. Terwijl de bewoners van de August Van Bockxstaelestraat in Ledeberg elke dag op straat komen om samen te musiceren, mogen straatmuzikanten in de Veldstraat nog steeds niet aan de slag. Terwijl hele meutes staan aan te schuiven om massaal Zweedse meubels, sneakers en spotgoedkope kledij in te slaan, mogen er nergens optredens doorgaan. Terwijl duizenden leerkrachten in ons land gehuld in maskers en plastic schermen het onmogelijke doen om basisschoolkinderen uiteen te houden, blijven speeltuintjes verboden terrein. Terwijl zeedijken en winkelstraten bij dit mooie weer overspoeld worden, blijven de terrasjes dicht. Snapt u het nog? Gents toerismeschepen Bram Van Braeckevelt brak een lans voor toerisme in eigen stad en streek, en dat siert hem. Al vraag ik me af of we minder kans hebben om corona op te lopen op de Leie dan op de Donau en of we veiliger zijn op de Blaarmeersen dan aan de Costa Brava. Terwijl in landen als Duitsland en Denemarken de horeca al lang weer aan het werk is – zonder corona-opstoot tot gevolg – hinkt ons landje weer achterop. We zullen nog een hele tijd rekening moeten houden met social distancing en daarmee gepaard gaande maatregelen, maar als onze beleidsmensen een economisch bloedbad willen vermijden, zullen ze de horeca en de amusementsindustrie toch vooruitzichten moeten gunnen.",Logica<br /><br /><br />,nl
9994,"Wereldwijde ontbossing ondanks trager tempo nog steeds alarmerend MDG\n\n22 mei 2020\n\n17u26\n\nBron: Belga 0 Hoewel het tempo de afgelopen jaren wat is vertraagd, gaat er elk jaar nog te veel bosgrond verloren, blijkt vrijdag uit een VN-rapport over de staat van de bossen wereldwijd.\n\nHet rapport werd opgesteld door de Voedsel- en Landbouworganisatie (FAO) en het Milieuprogramma (UNEP) van de Verenigde Naties. ""Sinds 1990 is er zo'n 420 miljoen hectare bos verloren gegaan door de omschakeling naar ander landgebruik"", staat erin.\n\nAlarmerend\n\nOndanks het tragere tempo van ontbossing de laatste tien jaar, gaat elk jaar 10 miljoen hectare verloren door de omschakeling naar landbouw en ander landgebruik. ""Ontbossing en aantasting van bossen blijven aan een alarmerend tempo doorgaan, wat een belangrijke rol speelt in het aanhoudende verlies van biodiversiteit"", schrijven FAO-directeur Qu Dongyu en UNEP-directeur Inger Andersen in het voorwoord.\n\nAanpassing productiemogelijkheden en voedselconsumptie noodzakelijk\n\nDe leiders opperen dat we onze productiemethoden en voedselconsumptie moeten aanpassen, als we het tij willen keren. In de nasleep van de COVID-19-crisis is natuurbehoud nog belangrijker geworden, zeggen de VN-agentschappen, ""omdat de gezondheid van mensen gepaard gaat met die van het ecosysteem"".\n\nLees ook:\n\nOntbossing in Amazonegebied verdubbeld: “Illegale houtkappers werken niet van thuis uit”\n\nGreenpeace trekt aan alarmbel over ontbossing regenwoud in Brazilië",Wereldwijde ontbossing ondanks trager tempo nog steeds alarmerend,nl
9995,"Eerste pluktuin in Herne opent binnenkort de deuren, ook in Gooik start hetzelfde project op Amber Gys\n\n22 mei 2020\n\n17u25 3 Herne Op zondag 7 juni opent Pluktuin Herne voor de eerste keer de deuren. Bekijk het als een openlucht supermarkt met verse groenten, fruit, kruiden en bloemen. De pluktuin is nog in volle ontwikkeling en groei, op het tempo van de natuur zelf. Ook in Gooik wordt binnenkort een gelijkaardige pluktuin geopend.\n\nEind 2018 stond er een ‘vergeten’ lapje grond te koop in Herne. Te klein om een modern landbouwvoertuig op te laten werken. Boer Mike en boer Bert zaten al een hele tijd met het idee om hun eigen moestuin te vertalen in een groter project zonder gebruik van chemicaliën én met de focus op vergeten en nieuwe groenten en fruit. Dit alles met respect voor de bodem.\n\nZo gezegd, zo gedaan want een half jaar later kochten ze het stuk grond aan. Alle soorten groenten en fruit werden aangeplant zodat de eerste pluktuin in Herne kan starten met de kweek van tientallen soorten groenten en fruit. Ondertussen werd er in Oetingen, langs de oude trambedding, ook een stuk grond aangekocht voor een gelijkaardige pluktuin. Dit jaar nog wordt de grond voorbereid om in 2021 te starten met de pluktuin in Oetingen.\n\nVooraf inschrijven\n\nJe kan in de pluktuin zelf plukken wat je wil eten, en je betaalt per gewicht of per stuk. Maar je kan ook gewoon enkele uren gaan genieten zonder aankoop. Om in deze tijden het bezoek veilig te laten verlopen, wordt aan iedereen gevraagd om zich vooraf in te schrijven via www.authentical.be/opening-pluktuin-herne. Men krijgt dan een tijdslot toegewezen waarbinnen een beperkte groep mensen kan gaan ‘winkelen’. Er wordt afgesproken aan het station van Herne waar een korte toelichting gegeven wordt. Nadien wordt te voet naar het perceel gegaan. Iedereen is verplicht om een mondmasker te dragen.\n\nDe pluktuinen Herne en Oetingen worden ondersteund door Authentical wiens team instaat voor de praktische en organisatorische ondersteuning van de opening van de Pluktuin Herne.","Eerste pluktuin in Herne opent binnenkort de deuren, ook in Gooik start hetzelfde project op",nl
9996,"Van alle Belgen hebben Oost-Vlamingen in april het meeste gewerkt Lieke D'hondt\n\n22 mei 2020\n\n17u25 0 Oost-Vlaanderen Oost-Vlaanderen doet het relatief goed wat de tewerkstelling in coronatijden betreft. De provincie heeft met 64,88 procent in april de hoogste activiteitsgraad van alle Belgische provincies. Dat percentage geeft aan hoeveel dagen er effectief is gewerkt.\n\nSD-Worx bestudeert maand na maand hoe de tewerkstelling in ons land evolueert tijdens de coronacrisis. Uit de cijfers van de maand april blijkt nu dat Oost-Vlaanderen het ten opzichte van andere provincies relatief goed doet. In Oost-Vlaanderen is de activiteitsgraad gezakt naar 64,88 procent, Limburg en Luxemburg vallen respectievelijk terug op 52,10 en 51,11 procent. Wat de oorzaak is van de grote verschillen tussen de provincies is nog niet duidelijk. “Het is nog te vroeg om daarover conclusies te trekken”, zegt directeur van het Kenniscentrum SD Worx Bart Pollentier. “Misschien wordt er in Oost-Vlaanderen meer aan telewerk gedaan en zijn zo meer mensen aan het werk kunnen blijven. Dat willen we zeker nog nagaan.”\n\nOver het algemeen zijn er wel grote verschillen tussen de tewerkstelling van bedienden en arbeiders in de coronacrisis. Sinds februari is het percentage gewerkte dagen voor bedienden gedaald van 85 procent naar 66 procent in april. Bij arbeiders is er een terugval van 81 naar 49 procent.",Van alle Belgen hebben Oost-Vlamingen in april het meeste gewerkt ,nl
9997,"economie, business en financiën, economische sector, transport, spoorvervoer, Albertterminal, Infrabel, Lanaken-, Maastricht, Marino Keulen, Meers, Nederland, Open Vld, SAPPI",Spoorlijn Lanaken-Maastricht wordt uit exploitatie genomen,nl
9998,"Broers ontwikkelen app om aantal bezoekers op markten te tellen: “We werken ook al aan oplossing voor als horeca weer open mag” Claudia Van den Houte\n\n22 mei 2020\n\n17u24 56 Haaltert Filip en Kristof Beerens, twee broers die afkomstig zijn uit Haaltert, hebben een applicatie ontwikkeld waarmee bezoekersaantallen op markten beheerd en gecontroleerd kunnen worden. Het tellen van bezoekers is één van de voorwaarden om markten terug te mogen opstarten. Tijdens de markt van Haaltert, die vrijdag terug van start ging, verliep dat alvast vlot. “We werken ook aan een systeem voor wanneer de horeca terug zou mogen opstarten.” Ook voor stranden, winkelstraten en voor - in de toekomst - evenementen zou zo’n app nuttig kunnen zijn.\n\nLokale markten mogen weer doorgaan, maar wel onder strikte voorwaarden. Eén van die voorwaarden is dat het aantal marktbezoekers wordt gecontroleerd, zodat de afstandsregel van één bezoeker per 1,5 lopende meter aan een kraam kan worden gevrijwaard. Filip en Kristof Beerens, die opgroeiden in Haaltert en er meer dan dertig jaar hebben gewoond - Filip woont intussen in Aalst, Kristof trok naar de kust - ontwikkelden de ‘MarketControlApp’ om het aantal bezoekers te beheren en controleren. De markt van Haaltert, die vrijdag terug van start ging, en een aantal markten de ruime regio, gebruiken de applicatie al.\n\n“Ik ben developer, IT-ontwikkelaar. Toen ik hoorde dat de nationale veiligheidsraad de toestemming gaf om markten opnieuw te laten doorgaan, maar dat er letterlijk moest worden geteld om ervoor te zorgen dat er niet teveel volk bijeen zou komen, ben ik beginnen programmeren”, vertelt Kristof. “De dag nadien had ik al een toepassing geschreven om het aantal bezoekers op markten te beheren en controleren. Nadien heb ik dat nog wat gefinetuned en heb ik contact opgenomen met mijn broer.”\n\nSnel gegaan\n\n“Ik ben niet actief in de IT-wereld, maar ik ben in het dagelijkse leven business developer”, vervolgt Filip. “Ik heb geholpen om de app te vermarkten. De dag nadat het ministerieel besluit over de nieuwe coronarichtlijnen was uitgeschreven, was de app al klaar en trokken we met de informatie naar de gemeenten. Het is allemaal heel snel gegaan. Naast de gemeente Haaltert, wordt onze app ook al gebruikt op de markten in Ronse en Oudenaarde. Ook Leopoldsburg en Berlaar hebben al interesse.”\n\nDe stewards aan de in- en uitgang van een markt, kunnen op een heel makkelijke manier het aantal bezoekers dat de markt binnenkomt of verlaat registeren via de app. Ze kunnen op elk moment zien hoeveel bezoekers er op de markt lopen. “Een groen plusteken geeft aan dat het maximale aantal bezoekers nog niet is bereikt. Wanneer er negentig procent van het maximumaantal is bereikt, kleurt het plusteken oranje, en als het maximum volledig is bereikt, wordt het rood en begint het te schudden.”\n\nOok voor horeca en winkels\n\nDe broers denken ook al aan de toekomst, wanneer de coronamaatregelen nog meer worden versoepeld. “Ik werk al aan een oplossing voor wanneer de horeca terug open mag”, zegt Kristof. “Als de veiligheidsraad daarover een beslissing neemt, wil ik kort op de bal spelen. Onze toepassing kan trouwens bijvoorbeeld ook gebruikt worden om het aantal bezoekers op stranden of in winkelstraten te tellen.”\n\nIn Haaltert verliep de heropstart van de markt alvast goed. Er zijn in totaal zo’n 1.200 bezoekers geweest, verspreid over de hele voormiddag. De markt bereikte slechts enkele minuten, tussen 11 en 11.15 uur, het maximaal aantal gelijktijdige toegelaten bezoekers van 285, waardoor op dat ogenblik mensen slechts druppelsgewijs binnen konden. “Het was interessant om eens exact te weten hoeveel bezoekers onze markt heeft”, zegt schepen van Lokale Economie en Markten Bart Ottoy (CD&V). “We hadden daar geen idee van. Het heeft me verrast dat onze markt zoveel mensen lokt. Alles is goed verlopen. Iedereen was ongelofelijk blij en hield zich aan de regels.” Burgemeester Veerle Baeyens (N-VA) kijkt al naar de toekomst: “We hebben het systeem nu al in de vingers voor als we het ook willen gebruiken voor kleinere evenementen.”",Broers ontwikkelen app om aantal bezoekers op markten te tellen: “We werken ook al aan oplossing voor als horeca weer open mag”,nl
9999,"Studie wijst op link tussen door Trump gepromoot medicijn tegen Covid-19 en verhoogd risico op overlijden kv\n\n22 mei 2020\n\n17u24\n\nBron: Reuters, The Lancet 0 Medisch Er is een verband tussen malariadrug hydroxychloroquine, die de Amerikaanse president Donald Trump naar eigen zeggen al enige tijd neemt als bescherming tegen het coronavirus, en een verhoogd risico op overlijden aan Covid-19. Dat blijkt uit een studie de werd gepubliceerd in het medische tijdschrift The Lancet .\n\n\n\nPas je cookie instellingen Je cookie instellingen zorgen ervoor dat deze inhoud niet getoond wordt.Pas je cookie instellingen hier aan.\n\nIn de analyse werden 96.000 Covid-19-patiënten, verspreid over 671 ziekenhuizen in zes continenten, opgenomen. 14.888 van hen kregen hydroxychloroquine of het verwante chloroquine toegediend, al dan niet in combinatie met een antibioticum. De overige 81.144 patiënten kregen die behandeling niet.\n\nUit de studie bleek dat mensen die behandeld werden met het medicijn een grotere kans hadden om te overlijden dan mensen die het middel niet toegediend kregen. Het sterftepercentage van de groep die de medicijnen niet toegediend kreeg lag op 9 procent. Van de groepen patiënten die hydroxychloroquine of chloroquine kregen, stierven respectievelijk 18 en 16,4 procent. Dat percentage lag nog hoger bij coronapatiënten die de medicijnen kregen in combinatie met antibiotica. Bovendien kan het middel ook hartritmestoornissen veroorzaken.\n\n\n\nDe vraag naar hydroxychloroquine, een medicijnen dat al tientallen jaren wordt gebruikt tegen onder andere malaria, schoot begin april de hoogte in nadat Trump het middel begon te promoten als een efficiënt medicijn tegen het coronavirus. Eerder deze week zorgde hij wereldwijd voor ophef toen hij bekendmaakte dat hij het middel preventief innam.\n\nDe auteurs van de studie kunnen echter niet bevestigen dat het gebruik van het medicijn enig voordeel oplevert voor coronapatiënten en stellen daarom dat de behandeling voorlopig beter wordt vermeden tot resultaten van klinische tests uitwijzen dat het middel wel veilig en efficiënt zou zijn voor de behandeling van Covid-19-patiënten.\n\nEnkele weken geleden prees Trump de drug als een mogelijke behandeling tegen Covid-19, na de verschijning van een positief rapport over het gebruik ervan tegen het virus. Nieuwere studies hebben voorlopig nog geen bewijs gevonden dat het middel werkzaam is in de bestrijding van het coronavirus. In april publiceerde de FDA, het Amerikaanse agentschap dat instaat voor de voedselveiligheid en de veiligheid van geneesmiddelen, een waarschuwing voor het gebruik van hydroxychloroquine.",Studie wijst op link tussen door Trump gepromoot medicijn tegen Covid-19 en verhoogd risico op overlijden,nl
